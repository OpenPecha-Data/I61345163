༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5561
ImageGroup:
13CN5564
LCCN:
In/a
ISBN:
n/a
Title:
མ་ཎི་བཀའ་འབུམ།
(སྟོད་ཆ།
)
སྨད་ཆ།
ma Ni bka' 'bum/ (stod cha/ smad cha/)
to-be-supplied
Author:
to-be-supplied
Descriptor:
In/a
Original Publication:
n/a
Place:
n/a
Publisher:
n/a
Date:
n/a
Volume:
2
Total Volumes:
2
TBRC Pages:
12
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



གངས་ཅན་ཁྱད་ནོར་དཔེ་ཚོགས་པོད་ཕྲེང་།
མ་ཎི་བཀའ་འབུམ།
གླེགས་བམ་གཉིས་པ།
མཛད་པ་པོ། ཆོས་རྒྱལ་སྲོང་བཙན་སྒམ་པོ་སོགས།
གཏེར་སྟོན། གྲུབ་ཐོབ་དངོས་གྲུབ་སོགས།
35
རྒྱད་ནི། :ges
སེར་གཙུག་ནང་བསྟན་དཔེ་ཚོགས་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
བོད་ལྗོངས་མི་དམངས་དཔེ་སྐྲུན་ཁང་།



གངས་ཅན་ཁྱད་ནོར་དཔེ་ཚོགས་པོད་ཕྲེང་།
༼༡༣༦༽
མ
མ་ཎི་བཀའ་འབུམ།
IT
གླེགས་བམ་གཉིས་པ།
མཛད་པ་པོ། ཆོས་རྒྱལ་སྲོང་བཙན་སྒམ་པོ་སོགས།
གཏེར་སྟོན། གྲུབ་ཐོབ་དངོས་གྲུབ་སོགས།
MATIONEN
སེར་གཙུག་ནང་བསྟན་དཔེ་ཚོགས་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
བོད་ལྗོངས་མི་དམངས་དཔེ་སྐྲུན་ཁང་།



图书在版编目(CIP)数据
嘛呢全集:藏文/松赞干布等著,--拉萨:西藏
人民出版社,2011.1(2013.1重印)
(慧宝丛书)
ISBN 978-7-223-03011-3
I.O嘛…II.D松….0喇嘛派-佛教史-史料
-西藏-文集- 藏语 N. DB946.6-53
中国版本图书馆 CIP 数据核字(2010)第235589号
嘛呢全集(上、下卷)
著者 松赞干布等
责任编辑道韩·才让多杰
封面设计 格 次
出版发行 西藏人民出版社(拉萨市林廓北路20号)
印 刷 拉萨市明鑫印刷有限公司
开
本 787×1092
1/16
印
张 64.75
字
数 820 千
版
次 2011年1月第1版
次 2013年1月第2次印刷
印
印
数 3,001-8,000
书
号
ISBN 978-7-223-03011-3
定
价 108.00 元(上、下卷)
版权所有,翻印必究
(如有印装质量问题,请与出版社发行部联系调换)
发行部联系电话(传真):0891-6826115



ལ
་
ཐུགས་རྗེ་ཆེན་པོ་ཕྱག་སྟོང་སྤྱན་སྟོང་ལ་ཕྱག་འཚལ་ལོ། །



《གངས་ཅན་ཁྱད་ནོར》དཔེ་ཚོགས་ཆེན་མོའི་ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང་།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ། འཕྲིན་ལས།
ཀུན་དགའ་རྒྱལ་མཚན། ངག་དབང་བྱུང་སེམས། བློ་བཟང་འཕགས་མཆོག
ཕུར་བུ། བློ་བཟང་འཇིགས་མེད། ཡེ་ཤེས། ཚེ་རིང་མ། ཚེ་རིང་ཆོས་སྒྲོན།
རྡོ་རྗེ་མཚོ། ལྷག་པ་སྒྲོལ་མ། ལྷ་སྐྱིད། བཀྲ་གཡང་། བྱམས་པ་ཆོས་སྒྲོན།
བསོད་ནམས་དབྱངས་ཅན། སྤེན་པ། པདྨ་མཁའ་འགྲོ།
ཞུ་དག་མཁན། བློ་བཟང་ཆོས་འབྱོར། རྒྱལ་མཚན་བྱམས་པ།
བློ་བཟང་འཕགས་མཆོག ། ཚེ་རིང་ཆོས་སྒྲོན། ལྷ་སྐྱིད།
གློག་ཀླད་ཡིག་གཏགས་པ། ཚེ་རིང་ཆོས་སྒྲོན། ལྷ་སྐྱིད། ལྷག་པ་སྒྲོལ་མ།
པར་སྒྲིག་ལག་རྩལ་པ། ཚེ་རིང་ཆོས་སྒྲོན།



དཀར་ཆག
(1)
•(1)
ཞུས་ལན་སྐོར་གྱི་ཞལ་
(10)
(19)
•(39)
(60)
(75)
• (112)
•(147)
མ་ཎི་བཀའ་འབུམ་གླེགས་བམ་གཉིས་པ་ཞལ་གདམས་ཀྱི་སྐོར་བཞུགས་སོ། །
་ཞལ་གདམས་བརྒྱད།
ངོ་སྤྲོད་དུ་གདམས་པའི་སྐོར་གྱི་ཞལ་གདམས་བརྒྱད།
བཀའ་ལན་སྐོར་གྱི་ཞལ་གདམས་བཅུ་གཉིས།
ཡི་གེ་དྲུག་པའི་ཞལ་གདམས་ཀྱི་སྐོར།
ལམ་འཁྱེར་སྐོར་གྱི་ཞལ་གདམས་ལྔ།
ཐོར་བུའི་སྐོར་གྱི་ཞལ་གདམས་ལྔ།
ལམ་རིམ་སུམ་སྐོར་གྱི་ཞལ་གདམས།
མས་འཇུག་ཡས་བཟློག་གི་ཞལ་གདམས་གཉིས།
མཚང་གི་ཆོས་དྲུག་གི་ཞལ་གདམས་དྲུག་
གང་ཟག་ཆོས་ལ་སྲང་དུ་གཞུག་པའི་ཞལ་གདམས་ལྔ།
ཕྱི་ནང་གི་ཆོས་བཞིའི་ཞལ་གདམས་བཞི།
ཁྱད་པར་གྱི་ཞལ་གདམས་བཞི།
འཆི་ཁ་མ་ལ་གདམས་པའི་ཞལ་གདམས་གཉིས།
ཐུན་མོང་དང་ཁྱད་པར་གྱི་ཞལ་གདམས་གཉིས།
ཕྱི་ནང་གི་བསླབ་བྱའི་ཞལ་གདམས་བཞི།
གཞན་ལ་ཕན་གདགས་ཤིང་རང་སྨིན་པར་བྱེད་པའི་ཞལ་གདམས་བརྒྱད།
ཞལ་གདམས་ཟབ་དོན་ཆུང་ཚོའི་སྐོར།
ཞལ་གདམས་ཤིན་ཏུ་ཟབ་པ་ནང་གི་འཁོར་དགུ་ལ་གདམས་པ།
..(153)
(198)
(229)
....
•(243)
•(256)
(266)
•(271)
(287)
(326)
(326)
1



.(338)
(346)
(352)
(363)
བཀའ་ལ་བཏགས་ཀྱི་འཁོར་བརྒྱད་ལ་ཟབ་དོན་དུ་གསུངས་པ།
ཐུན་མོང་གི་ཟབ་དོན་ཞལ་གདམས་ལྔ།
ཁྱད་པར་གྱི་ཟབ་དོན་བདུན།
ཟབ་དོན་གྱི་ཞལ་གདམས་དྲུག་
ཐུགས་རྗེ་ཆེན་པོའི་གནད་ཀྱི་ཁྱད་པར་གྱི་ཟབ་དོན་གྱི་གདམས་པ་དྲུག་
ཟབ་པ་རང་དོན་སྐོར་གྱི་ཞལ་གདམས་དྲུག་
ཐུགས་རྗེ་ཆེན་པོ་སངས་རྒྱས་སྟོང་རྩའི་བསྐྱེད་རྫོགས་ཐུགས་དམ་མཐོང་བའི་
ཕན་ཡོན་དང་བཅས་པ།
......
•.(373)
(378)
(395)
ཁྲུས་ཆབ་ཀྱི་ཕན་ཡོན།
(399)
...(402)
(410)
(418)
གྱུར་ཤོག་གི་སྨོན་ལམ་གབ་པ་མངོན་ཕྱུང་དང་བཅས་པ།
རྒྱལ་པོ་ཡབ་ཡུམ་ཐུགས་ཀར་ཐིམ་ལུགས།
བོད་འབངས་སྤྱི་མཐུན་ལ་གདམས་པ།
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་བཀའ་འབུམ་ལས། བླ་མ་བརྒྱུད་པའི་
གསོལ་འདེབས་ལོ་རྒྱུས་དཀར་ཆག་
མ་ཎི་བསྔོ་བ་བདེ་ཆེན་མྱུར་འགྲུབ་དང་སྨོན་ལམ།
བ(446)
...(460)
2



༄༅། །མ་ཎི་བཀའ་འབུམ་གླེགས་བམ་གཉིས་པ་ཞལ་
གདམས་ཀྱི་སྐོར་བཞུགས་སོ། །
ཞུས་ལན་སྐོར་གྱི་ཞལ་གདམས་བརྒྱད།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ཡི་དམ་ལྷ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོ་དེས། བོད་ཡུལ་སྲིན་པོ་གདོང་དམར་འདུལ་བའི་དོན་དུ།
ཐུགས་རྗེ་ཆེན་པོ་འཕགས་པ་སྤྱན་རས་གཟིགས་ཀྱིས་བོད་ཡུལ་གྱི་རྒྱལ་པོར་སྐུ་སྤྲུལ་ནས་འགྲོ་བའི་
དོན་མཛད་དེ། ཐུགས་རྗེ་ཆེན་པོའི་ཞལ་གཟིགས་ཤིང་ཆོས་བཤད་ལུང་བསྟན་ཏེ། དུས་རྟག་ཏུ་རྒྱལ་པོ་
ལ་ཐུགས་ཀྱིས་དགོངས་སོ། །སྤྲུལ་པའི་རྒྱལ་པོས་ཞུས་པ། ཐུགས་རྗེ་ཆེན་པོ་ཡི་དམ་ལྷའི་ལྷ། ཆོས་
ཐམས་ཅད་ཀྱི་དོན་གར་འདུས། ཉམས་སུ་ཇི་ལྟར་བླང་། ཐག་གར་བཅད་བཀའ་སྩལ་དུ་གསོལ་ཞེས་ཞུས་
པས། ཐུགས་རྗེ་ཆེན་པོས་བཀའ་སྩལ་པ། ཉོན་ཅིག་སྐལ་ལྡན་རིགས་ཀྱི་བུ་ཆོས་ཐམས་ཅད་ཀྱི་དོན་ནི་
བརྗོད་དུ་མེད་པའི་ཆོས་ཉིད་དོན་གྱི་གནས་ལུགས་མ་བཅོས་རང་བྱུང་དུ་ལྷུན་གྲུབ་ཡེ་ནས་གནས་པ་དེ་
བཞིན་ཉིད་ལ་འདུས། དེ་ཡང་སངས་རྒྱས་སྒོམ་སྟེ་མ་མཛད། སེམས་ཅན་སྒྲིན་ཏེ་མ་བཅོས་པར་སྣང་
སྲིད་འཁོར་འདས་ཀྱི་ཆོས་ཐམས་ཅད་ཚིག་གིས་བརྗོད་དུ་མེད། དོན་ལ་བསམ་དུ་མེད། མ་བཅོས་པའི་
ཆོས་ཉིད་རང་བྱུང་དུ་གནས་པ་ཡིན་ནོ། །དེ་ལྟ་བུའི་ (༢ན)ཆོས་དེ་ཉམས་སུ་ཇི་ལྟར་བླང་ན། ཆོས་ཉིད་
དེ་བཞིན་ཉིད་ཀྱི་རྒྱུ་སངས་རྒྱས་ཐམས་ཅད་ཀྱི་དགོངས་པ་དེ་ལོགས་ནས་བསྒྲུབས་པའམ། བཙལ་བའམ་
བསམས་ནས་རྙེད་དུ་ཡོད་པ་ལྟ་བུ་མ་ཡིན་པས། ཁམས་གསུམ་གྱི་སེམས་ཅན་ཐམས་ཅད་ཀྱི་རྒྱུད་ལ་
གནས་པ་ཡིན་ནོ། །དེ་ཡང་སེམས་ཀྱི་ངོ་བོ་སྟོང་པ་ཅིར་ཡང་མ་གྲུབ་པ་ཡིན། སྟོང་པ་ལས་རྩལ་མ་འགགས་
པས་སངས་རྒྱས་ལ་སྐུ་དང་ཡེ་ཤེས་སུ་ཤར། སེམས་ཅན་ལ་དུག་ལྔ་དང་རྟོག་པར་ཤར་བ་ཡིན་ནོ། །དེ་
- 1 -



མ་ཎི་བཀའ་འབུམ།
ལ་སེམས་ཀྱི་ངོ་བོ་སྟོང་པར་འདུག་པ་དེ་ཆོས་ཀྱི་སྐུ་རང་ལ་གནས་པ་ཡིན། རྩལ་དུག་ལྔ་དང་རྣམ་རྟོག་
མ་འགགས་པར་ཤར་ཡང་རྩ་བ་སྟོང་པ་ཡིན་པས། མ་འགགས་པར་རང་ཤར། མི་གནས་ཏེ་རང་གྲོལ་
བས་ཡེ་ཤེས་སུ་ཤར་རོ། །སེམས་ཉིད་ངོ་བོ་སྟོང་པ་ཆོས་སྐུར་ཉམས་སུ་བླང་། མ་འགགས་པར་གསལ་བ་
ལོངས་སྐུར་ཉམས་སུ་བླང༌། སྣ་ཚོགས་སུ་འཆར་བ་རང་ཤར་རང་གྲོལ་བ་སྤྲུལ་སྐུར་ཉམས་སུ་བླང་ངོ༌། །
དེ་ལྟར་ཉམས་སུ་བླངས་པས་འབྲས་བུ་རྫོགས་པའི་སངས་
ས་རྒྱས་སྐུ་གསུམ་རང་ལ་འཆར་བ་ཡིན་ནོ།
ཉམས་སུ་དེ་ལྟར་ལོང་ཞིག །དགོངས་པའི་ཐག་ནི་ཆོས་ཐམས་ཅད་མི་སྤངས་ཀུན་གྲོལ། རང་གནས་ཀ་
དག །རང་བྱུང་ཕྱོགས་བྲལ། ལྟ་བ་མཐའ་བྲལ་རྟེན་མེད་ལ་ཐག་བཅད་དོ། །སེམས་ཉིད་སྟོང་གསལ་རང་
བྱུང་ཡེ་ཤེས། །(༢བ)མ་བཅོས་གསལ་དག་རང་གནས། སྒོམ་པ་སྟོང་གསལ་འཛིན་མེད་ལ་ཐག་བཅད་
དོ། །རིག་པ་རང་ཤར་རང་གྲོལ་ལ་དུག་ལྔ་དང་རྣམ་རྟོག་རང་དངས་སུ་སོང་བས། སྤྱོད་པ་རང་ཤར་རང་
གྲོལ་ལ་ཐག་བཅད་དོ། །སེམས་ཉིད་སྟོང་པ་ཆོས་སྐུར་བརྟན། གསལ་བ་ལོངས་སྐུར་བརྟན། རྩལ་མ་
འགགས་པ་སྤྲུལ་སྐུར་བརྟན་པས། འབྲས་བུ་སྐུ་གསུམ་རང་ལ་གནས་པར་ཐག་བཅད་དོ། །ཆོས་སྐྱོང་བའི་
རྒྱལ་པོ་ཆེན་པོ་ལྟ་བའི་མཐའ་ནི་རྟོགས་པ་བརྟན་པ་ལ་ཐུག་གོ །སྒོམ་པའི་མཐའ་ནི་གོམས་ཤིང་འདྲིས་
པ་ལ་ཐུག་གོ །སྤྱོད་པའི་མཐའ་ནི་འཛིན་མེད་རང་གྲོལ་ལ་ཐུག་གོ །འབྲས་བུའི་མཐའ་ནི་སྐུ་གསུམ་རང་ས་
ཟིན་པ་ལ་ཐུག་གོ །ཐུགས་རྗེ་ཆེན་པོའི་མཐའ་ནི་སེམས་ཅན་གྱི་དོན་སྟོང་པ་ཉིད་དང་སྙིང་རྗེ་ཟུང་དུ་འབྲེལ་
བ་ལ་ཐུག་གོ །ཆོས་སྐྱོང་བའི་རྒྱལ་པོ་འགྲོ་དྲུག་འཁོར་བའི་གནས་ནས་འདོན་ཞིང་བྱང་ཆུབ་ལམ་ལ་
འདྲེན་པར་བྱེད་པ་བདེ་བར་གཤེགས་པའི་གསུང་གི་སྙིང་པོ་ཡི་གེ་དྲུག་པ་འདི་བགྲངས་ཤིག །ཨོཾ་མ་ཎི་
པདྨེ་ཧཱུཾ་ཞེས་པ་འདི་བདེ་བར་གཤེགས་པ པ་ཐམས་ཅད་ཀྱིས་བྱིན་གྱིས་བརླབས་པ་ཡིན་པས། འགྲོ་བ་
རིགས་དྲུག་གི་སྐྱེ་སྒོ་གཅོད་ཅིང་སྒྲིབ་པ་སྦྱོང་བ་ཡིན་ཏེ། ཨོཾ་གྱིས་ལྷ་ལྟུང་བའི་སྡུག་བསྔལ་སྦྱངས་ནས་
ལྷའི་སྐྱེ་སྒོ་གཅོད། མས་ལྷ་མ་ཡིན་འཐབ་རྩོད་ཀྱི་སྡུག་བསྡུལ་སྦྱངས་ནས་ལྷ་མ་ཡིན་གྱི་སྐྱེ་སྒོ་གཅོད།
ཎིས་མི་འགྱུར་བའི་སྡུག་བསྔལ་སྦྱངས་ནས་མིའི་སྐྱེ་སྒོ་གཅོད། པད་ཀྱིས་བྱོལ་སོང་བཀོལ་བཅོག་གི་
སྡུག་བསྔལ་སྦྱངས་ནས་བྱོལ་སོང་གི་སྐྱེ་སྒོ་གཅོད། མེས་ཡི་དགས་བཀྲེས་སྐོམ་གྱི་སྡུག་བསྔལ་སྦྱངས་
- 2 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ནས་ཡི་དགས་ཀྱི་སྐྱེ་སྒོ་གཅོད། ཧཱུཾ་གིས་དམྱལ་བ་ཚ་གྲང་གི་སྡུག་བསྔལ་སྦྱངས་ནས་དམྱལ་བའི་སྐྱེ་སྒོ་
གཅོད་པ་ཡིན་ནོ། །འགྲོ་དྲུག་གི་གནས་སྦྱོང་བའི་སྙིང་པོ་འདིས་སེམས་ཅན་གྱི་དོན་གྱིས་ཤིག །བོད་ཁ་བ་
ཅན་གྱི་རྒྱལ་ཁམས་གདུལ་དཀའ་བ་འདི། ཆོས་སྐྱོང་བའི་རྒྱལ་པོ་ཁྱེད་ཀྱིས་འདུལ་བའི་ཞིང་ཡིན་པས་
སེམས་ཅན་(༣ན)གྱི་དོན་ལ་བློ་སྟོབས་བསྐྱེད་ཅིང་། དུས་ཀྱི་མཐའ་ལ་ཡང་གསུང་གི་ཡི་གེ་དྲུག་པས
འདུལ་བར་འགྱུར་བས། འགྲོ་བའི་དོན་ལ་དགོངས་ལ་ཐུགས་རྗེ་རྒྱུན་མ་བཅད་ཅིག་ཅེས་བཀའ་སྩལ་ཏོ། །
རྒྱལ་པོ་སྲོང་བཙན་སྒམ་པོ་ལ་ཐུགས་རྗེ་ཆེན་པོ་དངོས་ཀྱིས་གདམས་པའི་ཐུགས་རྒྱུད་དོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོ་ཡབ་གནམ་རི་སྲོང་བཙན་གྱིས་རྒྱལ་སར་བཏོན་ཏེ། མངའ་རིས་དཀོར་
ནོར་ལོངས་སྤྱོད་ཐམས་ཅད་གཏད་ནས། རིན་པོ་ཆེའི་ཁྲི་ལ་བཞུགས་སུ་གསོལ་ཏེ། ཕྱག་བཙལ་བསྐོར་
བ་བྱས་ནས་ཞུས་པ། ཨེ་མ་ཧོ། ཐུགས་རྗེ་ཆེན་པོའི་སྤྲུལ་པ་རྒྱལ་སྲས་བྱང་ཆུབ་སེམས་དཔའ་ལགས།
བདག་བོད་སྲིན་པོ་གདོང་དམར་གྱི་རྒྱལ་ཁམས་ལ་དབང་བྱེད་པའི་རྒྱལ་པོར་གྱུར་པས། སྡིག་པའི་རྣམ་
སྨིན་མང་པོ་བསགས། ང་ལུས་རྒས་པས་སེམས་རིག་མི་གསལ། ཚེ་ལ་ལོང་མེད་པས་ཐུགས་རྗེ་ཆེན་
པོའི་གདམས་ངག་ཚིག་གཅིག་གིས་སངས་རྒྱ་བ་ཅིག་ཞུ་འཚལ་ཞེས་ཞུས་པས། སྤྲུལ་པའི་རྒྱལ་པོས་བཀའ་
སྩལ་པ། ཡང་ཆེན་པོ་ཉོན་ཅིག །ཁམས་གསུམ་འཁོར་བར་སྐྱེས་པའི་སེམས་ཅན་ལ་བདེ་བ་མེད། སྡུག་
བསྔལ་གྱི་བཙོན་དོང་དུ་ཚུད་པ་ཡིན། དེ་ལ་སྐྱབས་དང་སྐྱོབ་པར་བྱེད་པ་ལ་ཇོ་བོ་ཐུགས་རྗེ་ཆེན་པོ་མིན་
པའི་མགོན་མེད། དེ་ལ་ཐུགས་རྗེ་ཆེན་པོའི་གདམས་ངག་ཚིག་གཅིག་ལ། ཆོས་སྐུ་ཐུགས་རྗེ་ཆེན་པོ་རང་
སེམས་སྟོང་གསལ་རང་བྱུང་རང་ལ་ཡེ་ནས་གནས་པས་ལོགས་ནས་བསྒྲུབ་ཏུ་མེད། རང་དང་གཉིས་སུ་
མེད་པ་ཡིན་པས་དེ་ངོ་ཤེས་པར་མཛོད་ཅིག །འདི་ནང་ངོ་ཤེས་ན་ནང་སངས་རྒྱ། ནུབ་ངོ་ཤེས་ན་ནུབ་སངས་
རྒྱ། འདི་ཁོ་ན་ངོ་ཤེས་ན་བསྒོམ་དུ་མེད་དེ་སྟོང་ཞིང་གསལ། སྒྲུབ་ཏུ་མེད་དེ་རིག་ཅིང་གསལ། འབྲལ་དུ་
མེད་དེ་ཡེ་ནས་གསལ། རྗེ་ལགས། ཨོཾ་མ་ཎི་པདྨེ་ཧཱུཾ། (༣བ)ཐུགས་རྗེ་ཆེན་པོའི་ཡང་སྙིང་ཡི་གེ་དྲུག་པ་
གྲག་སྟོང་རྒྱུན་ཆད་མེད་པར་ཟློས། ལྟ་བ་སྟོང་གསལ་རྟོགས། སྒོམ་པ་གཏིང་གསལ་སྐྱེ། སྤྱོད་པ་རང་
- 3 -



མ་ཎི་བཀའ་འབུམ།
དངས་སྤྱོད། འབྲས་བུ་ཡེ་སྟོང་གྲུབ། མངའ་བདག་ཐུགས་ལ་ཞོག །རྫོགས་པའི་སངས་རྒྱས་ཐོབ་ཅེས་
གདམས་སོ། །ཡབ་རྟོགས་གྲོལ་དུས་གཅིག་ཏུ་སངས་རྒྱས་སོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་སྤྲུལ་པའི་སྐུ། རྒྱལ་པོ་སྲོང་བཙན་སྒམ་པོ་ལ། ཡུམ་འབྲི་བཟའ་
ཐོད་དཀར་མས། ཕོ་བྲང་རྒྱལ་ཁབ་དང༌། འཁོར་འབངས་ལོངས་སྤྱོད་ཐམས་ཅད་གཏད་དེ། ཕྱག་
བཙལ་བསྐོར་བ་བྱས་ནས། ཨེ་མ་ཧོ། ཐུགས་རྗེ་ཆེན་པོའི་སྤྲུལ་པ། རྒྱལ་སྲས་བྱང་ཆུབ་སེམས་དཔའ་
ལགས། བདག་ལུས་སེམས་བསྐྱེད་པའི་མ་ལགས་པས། སྤྱིར་སེམས་ཅན་ཐམས་ཅད་ཀྱང་སྐྱེས་ཀྱི་རྟིང་
ལ་སྡུག་བསྔལ་ལས་མ་འདས། སྒོས་མི་ལུས་ཐོབ་ཀྱང་བུད་མེད་སྡུག་བསྔལ་གྱི་གཞིར་གདའ་བས། ད་
རེས་བུད་མེད་ཀྱི་ལུས་འདིས་སྐྱེ་བ་རྒྱུན་ཆོད་པའི་ཐུགས་རྗེ་ཆེན་པོའི་གདམས་ངག་ཆིག་ཆོད་གནང་དང་
བཅས་པ་ཅིག་ཞུ་འཚལ་ཞེས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ། མ་ཡུམ་ཆེན་མོ། མ་ལུས་
ཀྱི་སྒྲོམ་བུ་ལགས་པས། བདག་ལ་ཤིན་ཏུ་དྲིན་ཆེ་ཐུགས་ལ་དགོངས་མཛོད་ཅིག །རང་གི་བྱང་ཆུབ་ཀྱི
སེམས་སྐྱེ་བ་མེད་པ་འདི་ལ། དང་པོ་སྐྱེ་བ་མེད་པས་འདི་ནས་བྱུང་བྱ་བ་མེད། བར་དུ་གནས་པ་མེད་
པས་དངོས་པོ་དང་མཚན་མ་མེད་པས་འདི་ན་གནས་བྱ་བ་མེད། ཐ་མ་འགག་པ་མེད་པས་འདིར་འགྲོ་བྱ་
བ་མེད། དུས་གསུམ་དུ་རྒྱུན་ཆད་པ་མེད་དེ། སེམས་ངོ་བོ་སྟོང་པས་སྐྱེ་བ་མེད། ངོས་བཟུང་མེད་པས
གནས་པ་མེད། འཆི་རྒྱུ་མེད་པས་འགག་པ་མེད། འཆི་བའི་དུས་སུ་ལུས་འབྱོར་བས་རྡོ་དང་འདྲ། ངག་གི་
སྨྲ་བ་འགག་བྲག་ཅ་དང་འདྲ། སེམས་སྟོང་པ་སྐྱེ་མེད་དུ་ཡལ། གནས་མེད་དུ་ཐིམ། འགག་མེད་ཆོས་
སྐུར་སངས་རྒྱས། མངལ་ཁ་སྟོང་པར་(༤ན)བཞག །འགྲོ་དྲུག་སྐྱེ་གནས་ཁེགས། འཁོར་བ་རྩད་ནས་
བཅད། ཡུམ་ཆེན་མོ་སེམས་སྟོང་པ་སྐྱེ་མེད་དུ་རྩད་ཆོད་ཙམ་ན། སྐྱེ་བར་འདོད་ཀྱང་སྐྱེ་རྒྱུ་མེད། ས་བོན་
རུལ་བ་ལ་མྱུ་གུ་མི་སྐྱེ། ནམ་མཁའ་སྟོང་པ་ལ་བཟུང་ས་མེད། ཡུམ་ཆེན་མོའི་ལུས་ནམ་མཁའི་ལུས་སུ་
འགྱུར། འཁོར་བར་སྐྱེ་དོགས་མེད། སྐྱེ་མེད་ཀྱི་ལྟ་བ་ལྟོས། གནས་མེད་ཀྱི་སྒོམ་པ་སྒོམས། རིས་མེད་ཀྱི་
སྤྱོད་པ་སྤྱོད། འགག་མེད་ཀྱི་འབྲས་བུ་འཆར། སྙིང་པོ་ཡི་གེ་དྲུག་པ་ཟློས། ཡུམ་གྱི་ཐུགས་ལ་དེ་ལྟར་
ཞོག་ཅེས་གདམས་པས། ཡུམ་རྟོགས་གྲོལ་དུས་གཅིག་ཏུ་སངས་རྒྱས་སོ། །སྤྱི།། །།
- 4 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་བཙན་སྒམ་པོ་ལ། ཇོ་མོ་ཁྲོ་གཉེར་མའི་
སྤྲུལ་པ་བལ་མོ་བཟ
བལ་མོ་བཟའ་ཁྲི་བཙུན་གྱིས། ཁབ་སྒོ་ལོངས་སྤྱོད་ཐམས་ཅད་ཕུལ་ནས། ལྷ་ས་འཕྲུལ་སྣང་དུ་
གབ་ཙེ་དགུ་བརྩེག་གི་གདན་ལ་བཞུགས་སུ་གསོལ། སྤྱན་གཟིགས་དང་ཞལ་སྐྱེམས་སྣ་ཚོགས་དྲངས།
ཕྱག་བཙལ་བསྐོར་བ་བྱས་ནས། ཨེ་མ་ཧོ། སྤྲུལ་པའི་སྐུ། གསུང་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ལ་
མངའ་བརྙེས་པ། ཆོས་ཀྱི་སྐུའི་ཐུགས་ལ་འགྱུར་བ་མེད་པ། སངས་རྒྱས་ཀྱི་དགོངས་པ་ཐུགས་ལ་མངའ་
བ། ལོངས་སྤྱོད་རྫོགས་པའི་སྐུ་མཚན་དང་དཔེ་བྱད་ཀྱིས་བརྒྱན་པ། བདག་བུད་མེད་ཀྱི་ལུས་བྱ་བ་མང་
ལ་གཡེང་བ་ཆེ་བས་ཆོས་བྱ་མི་དགོས་པར་ཚེ་འདི་ལ་སངས་རྒྱ་བའི་གདམས་ངག་ཅིག་ཞུ་འཚལ་ཞེས་
ཞུས་པས། སྤྲུལ་པའི་རྒྱལ་པོས་བཀའ་སྩལ་པ། བལ་མོ་བཟའ་ཉོན་ཅིག །ཆོས་བྱ་མི་དགོས་ཏེ། བྱས་
པའི་ཆོས་ཀྱིས་སངས་མི་རྒྱ། བྱས་པའི་ཆོས་ཐམས་ཅད་འདུས་བྱས་ཡིན། ཆོས་ཉིད་བྱང་ཆུབ་ཀྱི་སེམས་
ཡེ་གདོད་མ་ནས་ལྷུན་གྱིས་གྲུབ་པ་ཡིན། རང་བྱུང་དུ་སངས་རྒྱས་པས་ཆོས་བྱ་མི་དགོས། རང་སེམས་
ཆོས་སྐུར་རྟོགས་པས་སངས་རྒྱ། ད་གཟོད་བྱ་རྩོལ་བྱས་ནས་བསྒྲུབ་ཏུ་མེད། འོན་ཀྱང་(༤བ)རང་ལུས་
ཐུགས་རྗེ་ཆེན་པོར་རྟོགས་ཀྱང་ཡི་དམ་གྱི་ལྷ་མི་སྤང་། ངག་གི་སྨྲ་བརྗོད་སྙིང་པོ་ཡིན་ཀྱང་ཡི་གེ་དྲུག་པ་
འདི་ཟློས། སེམས་དྲན་རྟོགས་ཆོས་ཉིད་ཡིན་ཡང་རང་གྲོལ་དུ་ཐོང་། ལྟ་བ་སྟོང་་
རང་གྲོལ་དུ་ཐོང་། ལྟ་བ་སྟོང་པ་མཐའ་བྲལ་ལྟ་རུ་
མེད། སྒོམ་པ་བསམ་མེད་སྤྲོས་བྲལ་སྒོམ་དུ་མེད། སྤྱོད་པ་བྱར་མེད་རིས་མེད་རྩོལ་བ་མེད། འབྲས་བུ་
བསྒྲུབ་མེད་ཐོབ་མེད་ཐོབ་བྱ་མེད། ཆོས་ལ་བྱར་མེད་བལ་མོ་བཟའི་ཐུགས་ལ་ཞོག །ཚེ་འདི་ལ་རྩོལ་བ་
མི་དགོས་པའི་སངས་རྒྱས་རང་བྱུང་ཡིན་ཞེས་གདམས་པས། བལ་མོ་བཟའ་རྟོགས་གྲོལ་དུས་གཅིག་ཏུ་
སངས་རྒྱས་སོ། །སྤྱི།། །།
ཨོཾ་མ་ནི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་སྒམ་པོ་ལ། ལྷ་མོ་སྒྲོལ་མའི་སྤྲུལ་པ་
རྒྱ་མོ་བཟའ་ཀོང་ཇོས། ཁབ་སྒོ་ལོངས་སྤྱོད་ཐམས་ཅད་ཕུལ་ནས། ར་མོ་ཆེར་གབ་རྩེ་དགུ་བརྩེག་གི་གདན་
ལ་བཞུགས་སུ་གསོལ། སྤྱན་གཟིགས་དང་ཞལ་སྐྱེམས་སྣ་ཚོགས་དྲངས་ཏེ། ཕྱག་བཙལ་བསྐོར་བ་བྱས་
ནས། ཨེ་མ་ཧོ། མངའ་བདག་ཆེན་པོ་ལགས། བདག་བུད་མེད་དུ་གྱུར་པས་ལས་ངན། གཏི་མུག་ཤས་
བ 5 -



མ་
མ་ཎི་བཀའ་འབུམ།
ཆེ་བས་ཆོས་མི་གོ་བར་གདའ་བས། གདམས་པ་ཚིག་གཅིག་གིས་རྟོགས་གྲོལ་དུས་གཅིག་ཏུ་འོང་བ་ཅིག་
ཞུ་འཚལ་ཞེས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ། རྒྱ་མོ་བཟའ་ཉོན་ཅིག་སེམས་ཅན་གྱི་བློ་
མ་རིག་པས་འཁོར་བར་འཁྱམས་པ་ཡིན། མ་རིག་པ་དེ་སེལ་བར་བྱེད་པ་ལ་གདམས་ངག་ཚིག་གཅིག་
ལས་མེད། སྣང་སྲིད་འཁོར་འདས་ཀྱི་ཆོས་ཐམས་ཅད་ཀྱི་རྩ་བ་སེམས་ཡིན། སེམས་དེ་ཕྱི་ན་མེད་པས་
ནང་དུ་ལྟོས་ཤིག །བལྟས་པས་སེམས་ཀྱི་ངོ་བོ་གང་དུ་ཡང་མ་རྙེད་ཅིར་ཡང་མ་གྲུབ་པ་། ངོ་བོ་སྟོང་པ།
རྣམ་པ་གསལ་བ་ཉམས་སུ་མྱོང་བ་ཅིག་འདུག་པ་དེ་ལྟ་བ། སྟོང་གསལ་ངང་ལས་དུས་རྟག་ཏུ་མ་ཡེངས་
པ་དེ་སྒོམ་པ། རང་ཇི་ལྟར་འདུག་ཀྱང་གསལ་སྟོང་དང་མི་འབྲལ་བ་དེ་སྤྱོད་པ། སྟོང་གསལ་གྱི་ངང་ལས་
ལུས་བོར་བའི་དུས་སུ་སངས་རྒྱས་འབྲས་བུའོ། །རྒྱ་མོ་(༥ན)བཟའ། ལུས་ནི་ཐུགས་རྗེ་ཆེན་པོའི་སྐུ། །
ཡེ་ནས་མ་བསྒྲུབས་རྒྱལ་བའི་སྐུ། །ངག་ནི་ཐུགས་རྗེ་ཆེན་པོའི་གསུང་། །ཡེ་ནས་མ་ཐོས་རྒྱལ་བའི་གསུང་། །
ཡིད་ནི་ཐུགས་རྗེ་ཆེན་པོའི་ཐུགས། །ཡེ་ནས་མ་བཅོས་སྟོང་གསལ་དང་། །མ་རིག་མུན་པ་གཏིང་ནས་སངས་། །
ལས་ངན་འཁོར་བའི་བག་ཆགས་དག །ཐུགས་རྗེ་ཆེན་པོར་ལྷུན་གྱིས་གྲུབ། །སེམས་ཅན་སངས་རྒྱས་
སྐུ་རུ་གྱུར། །རྒྱ་མོ་ཀོང་ཇོ་ཐུགས་ལ་ཞོག །ཅེས་གདམས་པས་རྒྱ་མོ་ཀོང་ཇོ་རྟོགས་གྲོལ་དུས་གཅིག་ཏུ
སངས་རྒྱས་སོ། །ལྕི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་སྒམ་པོ་ལ། སྲས་གུང་སྲོང་གུང་
བཙན་གྱིས། མགུལ་གཡུ་མེ་རུ་འོད་འབར་དང་། སྟག་གཡུ་ཀེ་རུ་འོད་ཆགས་མགུལ་ནས་བཀྲོལ་ནས།
ཡབ་ཀྱི་མགུལ་ཏུ་བཏགས། འབྲས་ཆང་དིང་བས་དངུལ་སྐྱོགས་ཤ་བ་ཅན་དང༌། རྒྱ་ཕོར་གསེར་
ཅན་བཀང་ནས་ཕྱག་གཡས་གཡོན་དུ་དྲངས་ཏེ། ཨེ་མ་ཧོ། ཡབ་རྗེ་མངའ་བདག་ཆེན་པོ་ལགས། ཐུགས་རྗེ་
ཆེན་པོ་སྤྲུལ་པའི་སྐུ། ཚངས་པའི་དབྱངས་ཡི་གེ་དྲུག་པའི་གསུང་། སྟོང་གསལ་ཆོས་ཉིད་ཀྱི་ཐུགས་ལ།
ལུས་ངག་ཡིད་གསུམ་སྤྱི་བོས་གུས་པས་འདུད། གདོང་དམར་བོད་ཀྱི་མི་རྣམས་ཆོས་ཀྱིས་ཇི་ལྟར་འདུལ།
རང་སེམས་ཐུགས་རྗེ་ཆེན་པོར་ཇི་ལྟར་བསྒྲུབས་པར་བགྱི་ཞེས་ཕྱག་དང་བསྐོར་བ་བྱས་ནས་ཞུས་པས། །
སྤྲུལ་པའི་རྒྱལ་པོས་བཀའ་སྩལ་པ། ལྷ་སྲས་རྒྱལ་བུ་ཉོན་ཅིག །གདོང་དམར་སྲིན་པོ་བོད་ཀྱི་མི་ནི། སྤེའུ་
- 6 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དང་བྲག་སྲིན་མོའི་བུ་ཡིན་པས་འདུལ་བར་དཀའ། ནང་དུ་སྙིང་རྗེ་བསྒོམས་ལ་ཕྱི་རུ་རྒྱལ་ཁྲིམས་དམ་
པར་གྱིས་ལ་ཆོས་ཀྱིས་ཐུལ་ཅིག །རང་གི་སེམས་ཉིད་ཐུགས་རྗེ་ཆེན་པོ་ཡིན་པས་གཞན་ནས་བཙལ་དུ་
མེད། །སྟོང་གསལ་ཀུན་ལ་ཁྱབ་པ་ནམ་མཁའ་འདྲ་སྟེ་ལྟ་བ་ཡིན། །རང་དངས་ངོས་བཟུང་མེད་པ་བར་
སྣང་འདྲ་སྟེ་སྒོམ་པ་ཡིན། །གསལ་དག་རྒྱུན་དུ་མི་འབྲལ་འཇའ་ཚོན་འདྲ་སྟེ་སྤྱོད་པ་ཡིན། །རིག་སྟོང་
རང་གསལ་སྐྱི་སེར་འདྲ་སྟེ་འབྲས་བུ་ཡིན། །(༥བ)ལུས་ནི་ཐུགས་རྗེ་ཆེན་པོའི་སྐུ། །བསྒོམ་དུ་མེད་པར་ཡེ་
ནས་གྲུབ། །ངག་ནི་ཐུགས་རྗེ་ཆེན་པོའི་གསུང་། །རང་བྱུང་འབྲུ་དྲུག་ཡེ་ནས་བཟླས། །ཡིད་ནི་ཐུགས་རྗེ་
ཆེན་པོའི་ཐུགས། །འགྱུར་མེད་ཆོས་སྐུར་ཡེ་ནས་གནས། །སྐུ་གསུང་ཐུགས་སུ་ཡེ་ནས་གྲུབ། །ཐུགས་རྗེ་
ཆེན་པོ་དེ་ལྟར་སྒྲུབས་ཤིག །འཇིག་རྟེན་གྱི་རྒྱལ་སྲིད་མངའ་ཐང་ཆེ་ཡང་། །ཕྱི་མར་ངན་སོང་དུ་སྐྱེ་བའི་
རྒྱུ་ཡིན། བོད་ཁམས་ཐུགས་རྗེ་ཆེན་པོའི་ཆོས་ལ་འཁོད། སེམས་ཅན་རྣམས་ལ་བྱམས་པ་དང་སྙིང་རྗེས་
ཟུངས། མི་ངན་དད་མེད་རྣམས་ཚར་ཆོད་ལ་བཀའ་ནན་དྲག་ཏུ་སྩོལ་ཞེས་གདམས་སོ། །དེ་ནས་ལྷ་སྲས་
རྒྱལ་བུ་ཡང་ཡབ་རྗེའི་བཀའ་བཞིན་དུ་སྤྱོད་དོ། །། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་བཙན་སྒམ་པོ་ལ། ལྷ་གཅིག་ཁྲོམ་པ་
རྒྱན་གྱིས། རང་གི་ལུས་ཀྱི་གསེར་གཡུའི་རྒྱན་བཀྲོལ་ཏེ། མཎྜལ་གྱི་རྒྱུན་དུ་བཀོད་པ་ཕུལ་ནས། ཨེ་མ་
ཧོ། ཡབ་ཆེན་པོ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་སྤྲུལ་པའི་སྐུ། སངས་རྒྱས་ཀྱི་བཀའ་
ལུང་ཞལ་ནས་གསུངས་པའི་ཆོས་ཀྱི་གསུང་། རྣམ་པ་ཐམས་ཅད་མཁྱེན་པའི་སངས་
ས་རྒྱས་ཀྱི་དགོངས་པ་
ཐུགས་ལ་མངའ་བའི་སྤྲོས་བྲལ་གྱི་ཐུགས། བདག་གིས་ཆོས་ལ་ཇི་ལྟར་སྤྱད་པར་བགྱི། ལུས་ངག་ཡིད་
གསུམ་ཐུགས་རྗེ་ཆེན་པོའི་སྐུ་གསུང་ཐུགས་སུ་ཇི་ལྟར་བསྒྲུབ་པར་བགྱི་ཞེས་ཕྱག་དང་བསྐོར་བ་བྱས་
ནས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ། ལྷ་གཅིག་སྲས་མོ་ཉོན་ཅིག །བུད་མེད་ཁྱིམ་ལ་
འབགས་ནས་འཁོར་བའི་བཙོན་རར་ཚུད་པ་ཡིན་པས་སྐྱེས་པའི་འཁྲི་བ་ཆོད་ལ་བདེ་ས་ཟུངས་ཤིག །
སྡིག་པ་སྤྱོད་ན་ངན་སོང་གི་གནས་སུ་འགྲོ་བས་མི་དགེ་བ་བཅུ་སྤོངས་ཤིག །མཐོ་རིས་ཐར་པར་འགྲོ་
བའི་ལམ་ཡིན་པས་དགེ་བ་བཅུ་སྤྱོད་ཅིག །བྱང་ཆུབ་ལམ་སྣ་འདྲེན་པའི་སྒྲོན་མེ་ཡིན་པས་བྱམས་པ་
- 7 ཨ



མ་ཎི་བཀའ་འབུམ།
དང་སྙིང་རྗེ་རྒྱུད་ལ་སྦྱོར་ཅིག །སངས་རྒྱས་ཀྱི་ས་བོན་དྲུང་པོ་ཡིན་པས། བྱང་ཆུབ་མཆོག་ཏུ་སེམས་བསྐྱེད་
ཐོབ་ཅིག །དེ་ལྟར་བྱས་ན་རྫོགས་པའི་སངས་རྒྱས་མྱུར་དུ་ཐོབ་པས་ཆོས་ལ་དེ་ལྟར་སྤྱོད་ཅིག །ལུས་
ཀྱིས་མི་དགེ་བ་(༦ན)སྤོངས་ལ་ཐུགས་རྗེ་ཆེན་པོའི་སྐུ་རུ་སྒོམས་ཤིག །ལུས་ཀྱི་སྒྲིབ་པ་བྱང་ནས་ཐུགས་རྗེ་
ཆེན་པོའི་སྐུར་འགྱུར་རོ། །ངག་གིས་མི་དགེ་བ་སྤོངས་ལ་ཡི་གེ་དྲུག་པ་ཟློས་ཅིག །ངག་གི་སྒྲིབ་པ་བྱང་
ནས་ཐུགས་རྗེ་ཆེན་པོའི་གསུང་དུ་འགྱུར་རོ། །ཡིད་ཀྱིས་མི་དགེ་བ་སྤོངས་ལ་གསལ་སྟོང་འཛིན་མེད་ཀྱི་
ངང་ལ་ཞོག་ཅིག །ཡིད་ཀྱི་སྒྲིབ་པ་བྱུང་ནས་ཐུགས་རྗེ་ཆེན་པོའི་ཐུགས་སུ་འགྱུར་རོ། །ལྟ་བ་རང་སྟོང་ཆེན་
པོ་ཡིན། །ལྟ་རྒྱུ་མེད་པ་ལྟ་བའི་མཆོག །སྒོམ་པ་རང་གསལ་ཆེན་པོ་ཡིན། །སྒོམ་རྒྱུ་མེད་པ་སྒོམ་པའི་
མཆོག །སྤྱོད་པ་ཕྱོགས་མེད་ཆེན་པོ་ཡིན། །སྤྱོད་རྒྱུ་མེད་པ་སྤྱོད་པའི་མཆོག །འབྲས་བུ་སྐྱེ་མེད་ཆོས་སྐུ་
ཡིན། །སྐྱེ་རྒྱུ་མེད་པ་འབྲས་བུའི་མཆོག །ལྷ་གཅིག་ཕྱི་མ་ལ་ལུས་བླང་རྒྱུ་མེད། སྐྱེ་མེད་དོན་སྟོན་བཀའ་
ལྟར་གྱིས། གཞུང་ལྟར་སྤྱོད། བུད་མེད་སངས་རྒྱས་ཉེ་ཞེས་གསུངས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཆོས་སྐྱོང་བའི་རྒྱལ་པོ་ཐུགས་རྗེ་ཆེན་པོའི་སྤྲུལ་པ་སྲོང་བཙན་སྒམ་པོ་ལ། ཕྱི་བློན་
ནང་བློན་རྣམས་ཀྱིས། གསེར་གྱི་མཎྜལ་ལ་རིན་པོ་ཆེ་སྣ་ཚོགས་ཀྱི་གླིང་བཞི་རི་རབ་དང་བཅས་པ་ཕུལ།
གཞན་ཡང་འཇིག་རྟེན་གྱི་སྤྱན་གཟིགས་དང༌། ཟས་ཀྱི་བྱེ་བྲག་སྣ་ཚོགས་པས་རིན་པོ་ཆེའི་ཕྲ་མེན་གྱི་
སྣོད་བཀང་ནས་དྲངས། གདན་གབ་རྩེ་དགུ་བརྩེགས་ལ་བཞུགས་སུ་གསོལ། ཕྱག་དར་བསྐོར་བ་བྱས་
ནས་ཐོན་མི་སམྦྷོ་ཊས་འདི་སྐད་ཅེས་གསོལ་ཏོ། །ཨེ་མ་ཧོ། ངོ་མཚར་ཅན་གྱི་རྒྱལ་པོ་ཐུགས་རྗེ་ཆེན་པོའི་
སྤྲུལ་པ། བདག་ཅག་བོད་ཁམས་རྣམས་ལ་ཐུགས་རྗེས་གཟིགས་འཚལ། བོད་ཀྱི་མི་རྣམས་བློ་དམན་
པས་ཆོས་མི་གོ །སྐལ་བ་ཆུང་བས་ཆོས་མི་ཐོས། ཤེས་རབ་དང་མཛངས་ལ་རིང་དུ་གྱུར་པས་ཐོས་བསམ་
གྱིས་ཁོང་མི་ཁྲོལ། གཏི་མུག་དང་ཆུང་གྲོགས་སུ་སོང་བས་རང་སེམས་ངོ་མི་ཤེས། མི་ལུས་ཐོབ་ཀྱང་ཆོས་
མེད་བོད་ཀྱི་རྒྱལ་ཁམས་སུ་སོང་བས། ལྷ་ཐུགས་རྗེ་ཆེན་པོ་འདི་བོད་ཁ་བ་ཅན་གྱི་རྒྱལ་ཁམས་ཀྱི་ལྷ་
སྐལ་ཡིན་པས། སྒྲུབ་ཐབས་དང་གདམས་པ་ཅིག་ཞུ་འཚལ་ཞེས་ཞུས་པས། (༦བ)སྤྲུལ་པའི་རྒྱལ་པོས་
བཀའ་སྩལ་པ། བོད་ཀྱི་མི་རྣམས་ཉོན་ཅིག་མི་ལུས་ཐོབ་པ་ལ་ཚེ་སྔ་མ་ལ་བསོད་ནམས་དཔག་ཏུ་མེད་པ་
-8 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སོགས་དགོས་པ་ཡིན་ལ། ད་ལྟ་མི་ལུས་ཐོབ་པ་ལ་ཐོས་བསམ་གྱིས་གྲོས་ཀ་དགོས། ཆོས་མེད་ན་བྱོལ་
སོང་ཕྱུགས་ཀྱི་བུ་དང་འདྲ། ཚེ་ཕྱི་མ་ལ་ངན་སོང་དུ་སོང་ན་ཐར་དུས་མི་འོང་། ད་ལྟ་རྡོག་སྣ་མ་འདྲེས་པ་
གལ་ཆེ། ངན་སོང་གསུམ་ལས་སྐྱོབ་པ་ལ། སྤྱིར་དཀོན་མཆོག་གསུམ་ལ་བརྟེན་པ་གལ་ཆེ། སྒོས་ཐུགས་
རྗེ་ཆེན་པོ་འདི་འགྲོ་བ་རིགས་དྲུག་སྤྱིའི་ལྷ་སྐལ་ཡིན་པས། ཉིན་མཚན་མེད་པར་ཐུགས་རྗེ་ཆེན་པོའི་སྤྱན་
གྱིས་གཟིགས་པ་ཡིན། ཁྱད་པར་བོད་ཁ་བ་ཅན་གྱི་རྒྱལ་ཁམས་ཀྱི་མི་རྣམས་ཀྱི་ལྷ་སྐལ་མཛད་པས་བྱིན་
རླབས་ཁྱད་པར་དུ་ཆེ་བས་གསོལ་བ་གདབ་དགོས། ཨོཾ་མ་ཎི་པདྨེ་ཧཱུཾ་ཞེས་པས་ཡི་གེ་དྲུག་པ་འདི་བཟླས་
ན་འགྲོ་དྲུག་གི་གཡང་ས་གཅོད་པ་ཡིན་པས་ཉམས་སུ་ལོངས་ཤིག །དེ་ལ་ཐུགས་རྗེ་ཆེན་པོའི་སྒྲུབ་
ཐབས་ལ། ཕྱི་མཚན་ཉིད་ལྟར་བསྒྲུབ་པ་ལ་དོན་གསུམ་སྟེ། ལྟ་བ་མངོན་པ་དང་བསྟུན། སྒོམ་པ་མདོ་སྡེ་
དང་བསྟུན། སྤྱོད་པ་འདུལ་བ་དང་བསྟུན་ནོ། །དེ་ལ་དང་པོ་ལྟ་བ་མངོན་པ་དང་བསྟན་པ་ནི། དང་པོ་ཁོ་
ན་ཐུགས་རྗེ་ཆེན་པོ་བསྒྲུབ་པར་འདོད་པའི་རྣལ་འབྱོར་པས་སེམས་བསྐྱེད་པར་བྱ་སྟེ། འདི་ལྟར་ཆོས་
ཐམས་ཅད་སྣང་ལ་རང་བཞིན་མེད་པ་གསལ་ལ་རྟོག་པ་མེད་པ་མ་བྱུང་མ་སྐྱེས་པའི་ངང་དུ་སྒོམས། དེ་
ནི་དོན་དམ་པ་བྱང་ཆུབ་ཀྱི་སེམས་ཡིན། ཀུན་རྫོབ་བྱང་ཆུབ་ཀྱི་སེམས་ནི། བདག་གིས་ཐུགས་རྗེ་ཆེན་
པོའི་སྐུ་ཐོབ་པར་བྱས་ལ། འཁོར་བ་མ་སྟོངས་ཀྱི་བར་དུ་སེམས་ཅན་གྱི་དོན་བྱ་སྙམ་དུ་བསམ། སྒོམ་པ་
མདོ་སྡེ་དང་བསྟན་པ་ནི། རང་གི་སྙིང་གར་ཉི་མའི་སྟེང་དུ་ཧི༔བསམས་ལ། དེའི་འོད་ཀྱིས་ལུས་དཀར་
ལམ་པ་ཅིག་ཞུ་ནས། བདག་ཉིད་ཐུགས་རྗེ་ཆེན་པོའི་སྐུར་གྱུར་པར་བསྒོམ་སྟེ། སྐུ་མདོག་དཀར་པོ་ཞལ་
གཅིག་ཕྱག་བཞི་པ། གཡས་དང་པོ་ན་མུ་ཏིག་གི་ཕྲེང་བ་བསྣམས་པ། གཡོན་དང་པོ་ན་པདྨའི་སྡོང་པོ།
འོག་མ་གཉིས་ཐུགས་ཀར་ཐལ་མོ་སྦྱར་བ། ཞབས་(༧ན)གཉིས་པདྨ་དང་ཟླ་བའི་སྟེང་ན་སྐྱིལ་ཀྲུང་དུ་
བཞུགས་པ། ཞལ་འཛུམ་པའི་མདངས་དང་ལྡན་པ། སྤྱན་འགྲོ་དྲུག་ལ་ཐུགས་རྗེས་གཟིགས་པ། རིན་པོ་
ཆེའི་རྒྱན་སྣ་ཚོགས་ཀྱིས་བརྒྱན་པ་ཅིག་ཏུ་བསྒོམ། ལྗགས་པདྨ་འདབ་དྲུག་ལ། ཨོཾ་མ་ཎི་པདྨེ་ཧཱུཾ་ཞེས་པའི་
སྔགས་བསམས་ལ་མཁས་པ་ཀློག་འདོན་པ་ལྟར་སྐད་ཆེ་ལ་བརྡ་གསལ་བ་ལྡིང་ཁུགས་དང་བཅས་པར་
བཟླས་པས། ཁམས་གསུམ་གྱི་སེམས་ཅན་གྱིས་ཐོབ་པས། འགྲོ་དྲུག་གི་སྒྲིབ་པ་དུས་གཅིག་ཏུ་སྦྱངས།
- 9 -



མ་ཎི་བཀའ་འབུམ།
རང་གི་སྒྲིབ་པ་ཡང་དུས་གཅིག་ཏུ་སྦྱངས་ནས་ལུས་ངག་ཡིད་གསུམ་གྱི་སྒྲིབ་པ་ཤེལ་སྒོང་ཕྱིས་པ་ལྟར་
དཀར་སངས་ལ་དག་པར་བསྒོམ་མོ། །སྤྱོད་པ་འདུལ་བ་དང་བསྟུན་ཏེ། ལུས་ཀྱི་སྒོ་ནས་སེམས་ཅན་གྱི་
སྲོག་མི་གཅོད་པར་སྲོག་འདོན། མ་བྱིན་པར་མི་བླང་སྦྱིན་པ་བཏང་། འདོད་ལོག་མི་སྤྱད་གྲོགས་ཀྱིས་
ཆོག་ཤེས་པར་བྱ། ངག་གི་སྒོ་ནས་རྫུན་མི་སྨྲ་བདེན་པའི་ཆོས་བཤད། ཕྲ་མ་མི་བྱ་བར་འཐབ་རྩོད་
བཟླུམ། ཚིག་རྩུབ་མི་སྨྲ་བར་ཞི་དེས་གསོང་པོར་སྨྲ་བར་བྱ། ངག་འཁྱལ་མི་བྱ་བར་ཆོས་ཀྱི་གཏམ་བྱ།
ཡིད་ཀྱི་སྒོ་ནས་བརྣབ་སེམས་མི་བྱ་བར་རང་ནོར་གྱིས་ཆོག་ཤེས་པར་བྱ། གནོད་སེམས་མི་བྱ་ཕན་
སེམས་དང་ལྡན་པར་བྱ། ཆོས་ལ་ལོག་ལྟ་མི་བྱ་ངེས་ཤེས་བསྐྱེད་པར་བྱའོ། །དེ་ལྟར་བྱས་ན་ཚེ་འདི་ལ་
བདེ་སྐྱིད་ཕུན་སུམ་ཚོགས་པ་དང་ལྡན་ཞིང་། ཕྱི་མ་ལ་མིའམ་ལྷའི་ལུས་ཐོབ་ནས་བླ་ན་མེད་པའི་བྱང་
ཆུབ་ཐོབ་པར་འགྱུར་རོ་ཞེས་གསུངས་ནས། ལྟ་བ་མངོན་པ་དང་བསྟུན། སྒོམ་པ་མདོ་སྡེ་དང་བསྟུན།
སྤྱོད་པ་འདུལ་བ་དང་བསྟུན་ནོ། །དེའི་ལྟ་བ་བདེན་གཉིས་དབྱེར་མེད། སྒོམ་པ་མདོ་སྡེ་ཞལ་ཐོན། སྤྱོད་
པ་མི་དགེ་བཅུ་སྤོང་དགེ་བཅུ་དང་དུ་ལེན་ནོ། །འཁོར་རྣམས་དགའ་མགུ་ཡི་རངས་ནས་ཕྱག་དང་བསྐོར་
བ་བྱས། བློན་འབངས་རྣམས་ལ་གདམས་པ་མཚན་ཉིད་སྡེ་གསུམ་དང་བསྟུན་ནས་གསུངས་པའོ། །
སྤྱི།། །། ཞལ་གདམས་བརྒྱད་པོ་འདི་ཞུས་ལན་གྱི་སྐོར་ཡིན་ནོ། །
ངོ་སྤྲོད་དུ་གདམས་པའི་སྐོར་གྱི་ཞལ་གདམས་བརྒྱད།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཆོས་(༧བ)སྐྱོང་བའི་རྒྱལ་པོ་ཆེན་པོ་སྤྲུལ་
པའི་སྐུ་དངོས་ཀྱི། ཡབ་ལ་ཞལ་གྱིས་གདམས་པའི་ངོ་སྤྲོད་ལ། ཐུགས་རྗེ་ཆེན་པོ་ཉམས་སུ་ལེན་པ་ལ།
བསྐྱེད་རྫོགས་ཟུང་འབྲེལ་བསྒོམ་སྟེ། བསྐྱེད་པའི་རིམ་པའི་སྐབས་སུ་ཐུགས་རྗེ་ཆེན་པོའི་སྐུ་སྣང་ལ་རང་
བཞིན་མེད་པ་ནམ་མཁའི་འཇའ་ཚོན་ལྟ་བུ། སྒོམ་པ་གསལ་འགྲིབ་མེད་པ་ཉི་མ་ལྟ་བུ་སྟོང་པ་དང་སྙིང་
རྗེ་དབྱེར་མེད་དུ་བསྒོམ་སྟེ། སེམས་སྟོང་པ་ངོས་གཟུང་མེད་པ་བར་སྣང་སྟོང་པ་ལྟ་བུ། སྙིང་རྗེ་ལ་ཕྱོགས་
- 10 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རིས་མེད་པ་ཉི་མ་ཀུན་ལ་སྙོམས་ནས་འགྲོ་བ་ལྟ་བུའོ། །བདེན་གཉིས་དབྱེར་མེད་བསྒོམ་སྟེ། ཀུན་རྫོབ་
ཏུ་རང་སྣང་མ་འགག་པ་སྒྱུ་མའམ། རྨི་ལམ་ལྟ་བུ། དོན་དམ་དུ་ཅིར་ཡང་མི་བདེན་ཏེ་སྒྲ་མ་བཤིག་པའམ་
རྨི་ལམ་སད་པ་ལྟ་བུའོ། །སྣང་སྟོང་དབྱེར་མེད་བསྒོམ་སྟེ། སྣང་ལ་མ་འགག་པར་རང་གསལ་དུ་འདུག་
པས་གཟུགས་བརྙན་ནམ་ཆུ་ཟླ་ལྟ་བུ། སྟོང་ལ་རང་བཞིན་མེད་པ། གཟུགས་བརྙན་དང་ཆུ་ཟླ་སྣང་ཡང་
རང་བཞིན་མེད་པ་ངོ་བོ་སྟོང་པ་ལྟ་བུའོ། །རང་གཞན་གཉིས་མེད་བསྒོམ་སྟེ། རང་ལུས་ལ་གཅེས་པར་
འཛིན་པ། བུ་མ་ལ་གཅེས་པར་བྱེད་པ་ལྟ་བུར་རང་ལུས་བཙས་ལ་ཆོས་བྱ། རང་པས་གཞན་གཅེས་པར་
འཛིན་པ། མས་བུ་ལ་རིམ་གྲོ་བྱེད་ཅིང་གཅེས་པར་འཛིན་པ་ལྟར། སེམས་ཅན་ལ་སྙིང་རྗེ་རང་བས་ག་
གཅེས་སུ་བསྒོམ་མོ། །ཐུགས་རྗེ་ཆེན་པོ་ཉམས་སུ་ལེན་པའི་དུས་ན་ཡིད་འགྱུ་བ་རང་གྲོལ་བར་སྣང་སྟོང་
པའི་སེར་བུ་ལྟ་བུ། སེམས་ཝལ་པོ་རྗེས་མེད་ཆུ་ལ་རལ་གྲི་བརྒྱབ་པ་ལྟ་བུ། རྣམ་རྟོག་རང་བྱུང་རང་གྲོལ་
ཆུ་ལ་ཆུ་བུར་ཐིམ་པ་ལྟ་བུ། རིག་པ་ཅེར་མཐོང་ཅེར་གྲོལ་སྔར་འདྲིས་ཀྱི་མི་དང་ཕྲད་པ་ལྟ་བུ། ཉོན་མོངས་པ་
ཆོས་ཉིད་ཀྱི་གྲོགས་སུ་ཤར་བ་མེ་འབར་བ་ལ་ཤིང་བསྣན་པ་ལྟ་བུ། རྐྱེན་སྣང་རང་སར་ཡལ་བ་ནམ་
མཁའ་ལ་ཁུག་རྣ་ཡལ་བ་ལྟ་བུའོ། །ཐུགས་རྗེ་ཆེན་པོ་ཉམས་སུ་ལེན་པའི་རྣལ་འབྱོར་པས། སྒྲིབ་པ་སྦྱོང་
བའི་སྙིང་པོ། ཨོཾ་མ་ཎི་པདྨེ་ཧཱུྃ། གྲག་སྟོང་བྲག་ཅ་ལྟ་བུར་བཟླས། སེམས་ཅན་ལ་སྙིང་རྗེ་བུ་གཅེས་པ་ལྟར་
རྒྱུན་མི་འཆད་(༨ན)པར་བྱ། རང་དོན་དུ་སྟོང་ཉིད་ནམ་མཁའི་དཀྱིལ་ལྟར་བསྒོམ། ཚོགས་བསགས། དགེ་
བའི་རྩ་བ་སེམས་ཅན་གྱི་དོན་དུ་སྤྱི་ནོར་ལྟར་བསྔོ། འགྲོ་བའི་དོན་ལ་བརྩོན་པ་ལས་བྱེད་ཀྱི་ཁོལ་པོ་ལྟ་
བུར་འབད། རེ་བ་མེད་པའི་སྨོན་ལམ་བུ་ལོན་ཁྱེར་བ་ལྟ་བུར་རྒྱས་གདབ་བོ་ཞེས་གསུངས་སོ། །ཉམས་
ལེན་ཐུན་མོང་མ་ཡིན་པ་ཡབ་ལ་ཞལ་གྱི་གདམས་པ་གསུངས་པའོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོས། ཡུམ་ལ་གདམས་པའི་མན་ངག །ཐུགས་རྗེ་ཆེན་པོ་བསྒོམ་པའི་རྟེན་
གྱི་གང་ཟག་གིས། སེམས་ཅན་ལ་སྙིང་རྗེ་བསྒོམ་པ་གལ་ཆེ་སྟེ། ཕྱོགས་རིས་མེད་པ་སྨན་པ་མཁས་པས་
ནད་འཆོས་པ་ལྟ་བུའོ། །སེམས་ཅན་ལ་བྱམས་པ་བསྒོམ་སྟེ་མས་བུ་སྐྱོང་བ་ལྟ་བུའོ། །སེམས་ཅན་གྱི་
- 11 -



མ་ཎི་བཀའ་འབུམ།
དོན་ལ་བརྩོན་འགྲུས་བསྐྱེད་དེ་ཞིང་པ་སོ་ནམ་བྱེད་པ་ལྟ་བུའོ། །སེམས་ཅན་གྱི་དོན་དུ་དགེ་བ་ལ་བོད་
པ་བསྐྱེད་དེ་གསེར་ཁུང་བརྡོལ་བ་ལྟ་བུའོ། །སེམས་ཅན་གྱི་དོན་ལ་དཀའ་བ་དང་དུ་བླང་སྟེ་ཚོང་པ་ཁེ་
བྱེད་པ་ལ་མཐར་འགྲོ་བ་ལྟ་བུའོ། །སེམས་ཅན་གྱི་དོན་ལ་གཞུགས་བསྲིངས་ལ་མཐར་འདོན་པ་ཕ་མས་
བུ་ཕོ་མོ་གསོས་ནས་འབོགས་རྫོངས་བྱེད་པ་ལྟ་བུའོ། །ཐུགས་རྗེ་ཆེན་པོ་ཉམས་སུ་ལེན་པའི་རྟེན་གྱི་གང་
ཟག་གིས། རང་ལུས་ལྷར་ཤེས་ཀྱང་ཐུགས་རྗེ་ཆེན་པོའི་སྐུར་སྒོམ། སྒྲ་ཚིག་སྔགས་སུ་ཤེས་ཀྱང་། ཨོཾ་མ་
ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་གྲག་སྟོང་བྲག་ཅ་ལྟ་བུར་བཟླས། དྲན་རྟོག་ཆོས་ཉིད་དུ་ཤེས་ཀྱང་རྣམ་
རྟོག་རང་དགར་མི་བཏང་། ཆུ་ལ་ཆུ་བུར་ཐིམ་པ་ལྟར་རང་ཤར་རང་གྲོལ་དུ་བཏང་། རང་སེམས་ལ་དྲི་མ་
མེད་ཀྱང་དམ་ཚིག་གི་དྲི་མ་མི་བཞག་འཕྲལ་དག་ཏུ་བཀྲུ་བཤལ་ལྟ་བུར་བྱ། དུག་ལྔ་ཡེ་ཤེས་ཡིན་ཡང་
ཉོན་མོངས་པ་ཐ་མལ་དུ་མི་བཏང་། གཉེན་པོ་ཡེ་ཤེས་ཀྱིས་རང་གྲོལ་རྡོ་ཚན་ལ་ཁ་བ་བབས་པ་ལྟར་བཏང་།
འགྲོ་འདུག་ཉལ་ལངས་སྤྱོད་ལམ་ཡིན་ཡང་ཐ་མལ་གྱི་ལུས་སུ་མི་བཏང་། ལུས་(༨བ)དང་གྲིབ་མ་བཞིན་
དུ་ཐུགས་རྗེ་ཆེན་པོའི་མཛད་སྤྱོད་དང་འགྲོགས། ཐུགས་རྗེ་ཆེན་པོ་ལ་མོས་པ་བྱེད་པའི་རྟེན་གྱི་གང་ཟག་
གིས། བླ་མ་སྤྱི་བོར་ཁུར་ལ་མོས་པས་བསྟེན། མགོ་བོའི་ཐོད་དང་འདྲ་བར་མི་འབྲལ། ཡི་དམ་ཐུགས་
རྗེ་ཆེན་པོ་ལ་གུས་པས་གཅེས་པར་བསྒྲུབས་ཏེ་ཁོང་གི་སྙིང་ལྟར་བཙའ། སྙིང་པོ། ཨོཾ་མ་ཎི་པདྨེ་ཧཱུཾ་ཞེས་
པ་རྒྱུན་དུ་བར་མཚམས་མེད་པར་བཟླས་ཏེ་མཁས་པ་ཀློག་འདོན་པ་ལྟར་ངག་ལ་བཙའ། མཆོད་པ་དུས་
ལ་མ་ཡོལ་བར་མཆོད་དེ་ནང་ནུབ་ཟས་ཟ་བ་ལྟར་མཆོད། གསོལ་བ་དུས་རྒྱུན་ཆད་མེད་པ་ནན་ཏན་
ཆེན་པོས་མ་ཐོས་བར་དུ་འབོད་པ་ལྟར། བྱིན་རླབས་མ་བྱུང་བར་དུ་གསོལ་བ་གདབ། སྒྲུབ་པ་གྲུབ་རྟགས་
མ་ཐོན་བར་དུ་བསྒྲུབས་ཏེ། ཕྱིའི་རྒྱ་མཚོ་ལ་ཚོང་པ་ནོར་བུ་ལེན་པ་ལྟར། རང་གཞན་གཉིས་ཀའི་དོན་མ་
གྲུབ་ཆེར་བསྒྲུབས་ལ་མཐར་དབྱུང་ངོ༌། །ཐུགས་རྗེ་ཆེན་པོའི་ཉམས་ལེན་གནད་དུ་གཞུག་པ། ཡུམ་ལ་
གདམས་པ་དྲུག་གསུམ་བཅོ་བརྒྱད་པའོ། །སྤྱི། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། ཇོ་མོ་
བལ་མོ་བཟའ་ཁྲི་བཙུན་ལ། ཐུགས་རྗེ་ཆེན་པོའི་དོན་གྱི་ངོ་སྤྲོད་དཔེ་དོན་དུ་གདམས་པ། ཐུགས་རྗེ་ཆེན་
- 12 -



ཚོན་ལྟ་བུ།
ཆོས་སྐྱོང་བའི་རྒྱལ་པོ་སྲོང་བཙན་སྒམ་ པོའི་ཞལ་གདམས་ཀྱི་སྐོར།
པོའི་ལྟ་བ་ནམ་མཁའ་ལ་ངོ་སྤྲོད་པ་ལ་གསུམ་སྟེ། ནམ་མཁའ་ལྟར་ཐུགས་རྗེ་ཆེན་པོའི་དགོངས་པ་ལ་
མཐའ་དབུས་མེད་ནམ་མཁའ་ལྟར་ཐུགས་རྗེ་ཆེན་པོའི་དགོངས་པ་ཆོས་ཉིད་ཤོང་ཡངས་ཆེ་བ་ཡིན་ནོ། །
དེ་ཡང་ལོགས་ན་ཐུགས་རྗེ་ཆེན་པོའི་དགོངས་པ་ཡོད་པ་མ་ཡིན་ཏེ། རང་གི་སེམས་ལ་ངོ་སྤྲད་དོ། །ཐུགས་
རྗེ་ཆེན་པོ་སྒོམ་པ་བར་སྣང་གི་འཇའ་ཚོན་ལ་ངོ་སྤྲད་པ་ལ་གསུམ་སྟེ། ཐུགས་རྗེ་ཆེན་པོའི་སྒོམ་པ་རིག་པ་
སེམས་གསལ་ལ་མ་བསྒྲིབས་པས་འཇའ་ཚོན་ལྟ་བུ། གསལ་ལ་ངོས་བཟུང་མེད་པས་འཇའ་
གསལ་ལ་མདངས་དང་ལྡན་པས་འཇའ་ཚོན་ལྟ་བུའོ། །དེ་ལྟ་བུའི་སྒོམ་པ་དེ་ཡང་ལོགས་ན་མེད་དེ། རང་
རིག་གསལ་ལ་མ་འགགས་པར་ཤར་བ་དེ་ལ་བྱའོ། །ཐུགས་རྗེ་ཆེན་པོའི་སྤྱོད་པ་(༩ན)སྐྱི་སེར་རླུང་ལ་
ངོ་སྤྲད་པ་ལ་གསུམ་སྟེ། རླུང་ལྟར་ཐུགས་རྗེ་ཆེན་པོས་ཐོགས་བརྡུགས་མེད་པར་འགྲོ་བའི་དོན་བྱེད་པ་
དང་། རླུང་ལྟར་དམིགས་པ་དང་དངོས་པོའི་མཚན་མར་མི་འཛིན་པ་དང་། རླུང་ལྟར་རྣམ་པར་རྟོག་པའི་
དངས་སྙིགས་ཕྱེ་ནས་ཆོས་ཉིད་གསལ་བར་བྱེད་པ་ཡིན་ནོ། །དེ་ཡང་ལོགས་ན་ཡོད་པ་མ་ཡིན་ཏེ་སྙིང་རྗེ་
དང་སྟོང་པ་དབྱེར་མེད་པས་སེམས་ཅན་གྱི་དོན་བྱེད་པ་ལ་བྱའོ། །ཐུགས་རྗེ་ཆེན་པོའི་འབྲས་བུ་ཉི་མ་ལ་
ངོ་སྤྲད་པ་ལ་གསུམ་སྟེ། ཉི་མའི་སྙིང་པོ་ལྟར་ཆོས་ཉིད་སྟོང་པ་ཉིད་ཆོས་ཀྱི་སྐུ་ཡིན་པ་དང༌། ཉི་མའི་འོད་
ཟེར་ཕྱོགས་བཅུར་གསལ་བ་ལྟར་སེམས་ཉིད་ལ་རིག་པའི་རྩལ་ཤར་བས་ལོངས་སྤྱོད་རྫོགས་པའི་སྐུ་
ཡིན་པ་དང༌། ཉི་མའི་འོད་ཟེར་ཀུན་ལ་སྙོམས་ནས་འགྲོ་བ་ལྟར། རིག་པའི་རྩལ་རྣམ་རྟོག་རང་ཤར་རང་
གྲོལ་བས་སྤྲུལ་པའི་སྐུ་ཡིན་ནོ། །དེ་ལྟ་བུ་དེ་ཡང་ལོགས་ན་ཡོད་པ་མ་ཡིན་ཏེ་རང་རིག་པ་སྐུ་གསུམ་དུ་
གནས་པ་ལ་བྱའོ། །ཐུགས་རྗེ་ཆེན་པོའི་དམ་ཚིག་ཤེལ་གོང་ལ་ངོ་སྤྲད་དེ་དེ་ལ་གསུམ། ཤེལ་གོང་ལ་དྲི་
མ་མེད་པ་ལྟར་རྣམ་རྟོག་དང་དུག་ལྔའི་དྲི་མ་སེམས་ལ་མི་འཇོག་པའོ། །ཤེལ་གོང་ལ་ཕྱི་ནང་མེད་པ་
ལྟར་སེམས་དང་ཁ་གཉིས་སོ་སོ་མ་ཡིན་པར་ཁོང་ནས་སྐྱོན་མེད་པའོ། །ཤེལ་གོང་ལ་སྒྲིབ་པ་མེད་པ་
ལྟར་རང་སེམས་གསལ་ལ་མ་བསྒྲིབས་པར་རང་ལ་ཡོད་པ་དེ་གཞན་ལ་སྟོན་ཞིང་གསལ་བར་བྱེད་པའོ། །
ཐུགས་རྗེ་ཆེན་པོའི་ཕྲིན་ལས་ཡིད་བཞིན་གྱི་ནོར་བུ་རིན་པོ་ཆེ་ལ་ངོ་སྤྲད་དེ། དེ་ལ་ཡང་གསུམ། ཡིད་བཞིན་
གྱི་ནོར་བུ་རིན་པོ་ཆེ་ལ་ཕྱོགས་རིས་མེད་པ་ལྟར་ཐུགས་རྗེ་ཆེན་པོའི་ཐུགས་སེམས་ཅན་ལ་མཉམ་པར་
- 13 -



མ་ཎི་བཀའ་འབུམ།
དགོངས་པ་དང་། ཡིད་བཞིན་གྱི་ནོར་བུ་རིན་པོ་ཆེ་ལ་ག
ལ་གསོལ་བ་བཏབ་པས་དགོས་འདོད་འབྱུང་བ་ལྟར།
ཐུགས་རྗེ་ཆེན་པོ་ལ་གསོལ་བ་བཏབ་པས་ཅི་བསམས་པའི་དངོས་གྲུབ་འབྱུང་བ་ཡིན། ཡིད་བཞིན་གྱི་
ནོར་བུ་རིན་པོ་ཆེ་ལ་ཕྱོགས་རིས་མེད་པ་ལྟར། སྙིང་པོ། ཨོཾ་མ་ཎི་པདྨེ་ཧཱུཾ་ཞེས་ཟློས་པ་ལ་བྱིན་རླབས་འབྱུང་
ཞིང་སྒྲིབ་པ་འདག་པར་བྱེད་པས། བླ་ན་མེད་པའི་བྱང་ཆུབ་རྫོགས་པའི་སངས་རྒྱས་ཐོབ་པའི་སྙིང་པོ་མ་
(༩བ)ནོར་བ་ཡིན་ནོ། །དེ་ནི་ཐུགས་རྗེ་ཆེན་པོའི་ཕྲིན་ལས་ཡིན་ནོ། །སྤྲུལ་པའི་རྒྱལ་པོས་བལ་མོ་བཟའ་
ལ་གདམས་པས་དེས་གྲོལ་ནས་གྲུབ་པ་བརྙེས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་བཙན་སྒམ་པོས། ཇོ་མོ་རྒྱ་མོ་བཟའ་ཀོང་
ཇོ་ལ། ཐུགས་རྗེ་ཆེན་པོའི་དོན་གྱི་གདམས་པ་ངོ་སྤྲད་པ། ཐུགས་རྗེ་ཆེན་པོའི་སྐུ་ཕྱག་རྒྱ་ལ་ངོ་སྤྲད་པ་ནི།
ཐུགས་རྗེ་ཆེན་པོའི་སྐུ་ལ་ཚུལ་གསུམ་སྟེ། སྐུ་དེ་སྣང་ལ་རང་བཞིན་མེད་པ་ནམ་མཁའི་འཇའ་ཚོན་ལྟ་བུ།
སྐུ་དེ་གསལ་ལ་ངོས་གཟུང་མེད་པ་ཆུ་ནང་གི་ཟླ་བ་ལྟ་བུ། སྐུ་དེ་གསལ་ལ་རྟོག་པ་མེད་པ་ནམ་མཁའི་ཟླ་
བ་ལྟ་བུའོ། །ཐུགས་རྗེ་ཆེན་པོའི་སྐུ་དེ་ཡང་ལོགས་ན་མེད་དེ། རང་གི་སེམས་ཀྱི་ཆོ་འཕྲུལ་ཡིན་པས། ལུས་
ཤ་ཁྲག་གི་རྡོས་བཅས་འདིའི་ཞེན་པ་བཟློག་པའི་ཆེད་དུ་ཡེ་ཤེས་སྒྱུ་མ་ལ་ངོ་སྤྲད་པའོ། །ཐུགས་རྗེ་ཆེན་
པོའི་གསུང་ཡིག་འབྲུ་ལ་ངོ་སྤྲད་པ་ནི། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་བཟླས་སོ། །གསུང་
མ་འགགས་པ་བྲག་ཅ་ལྟ་བུ་ཚིག་ཏུ་བརྗོད་ཀྱང་ངོ་བོ་སྟོང་པ་པི་ཝང་གི་སྒྲ་ལྟ་བུའོ། །ཡི་གེ་དྲུག་པ་བཟླས་
པས་སྒྲ་ལ་ཡིད་ཆགས། ཡིད་ཆགས་པས་ངག་གྲག་སྟོང་དུ་ངོ་སྤྲད་པ་ཡིན་ནོ། །ཐུགས་རྗེ་ཆེན་པོའི་ཐུགས་
མར་མེ་ལ་ངོ་སྤྲད་པ་ནི། མར་མེ་དེ་གསལ་ལ་རྟོག་མེད་དུ་འདུག་པ་ལྟར། ཐུགས་རྗེ་ཆེན་པོའི་ཐུགས་
ཀྱང་རྟོག་མེད་དུ་འདུག་པའོ། །མར་མེ་དེ་གསལ་ལ་མ་བསྒྲིབས་པར་འདུག་པ་ལྟར། ཐུགས་རྗེ་ཆེན་པོའི་
ཐུགས་ཡེ་ཤེས་དེ་ཡང་གསལ་ལ་མ་བསྒྲིབས་པར་འདུག་པའོ། །མར་མེའི་འོད་ཀྱིས་མུན་པ་བསལ་ནས་
མི་གནས་པ་བཞིན་དུ། ཐུགས་རྗེ་ཆེན་པོའི་ཐུགས་ཡེ་ཤེས་ཀྱིས་མ་རིག་པའི་མུན་པ་བསལ་ནས་ལྷན་ཅིག་
སྐྱེས་བུའི་ཡེ་ཤེས་རང་བྱུང་དུ་ཤར་བ་ཡིན་ནོ། །དེ་ཡང་ཐུགས་ཡེ་ཤེས་དེ་ལོགས་ན་ཡོད་པ་མ་ཡིན་ཏེ།
རང་གི་སེམས་རྣམ་པར་མི་རྟོག་པ་གསལ་ལ་མ་འགགས་པར་འདུག་པ་འདི། ཐུགས་རྗེ་ཆེན་པོའི་ཐུགས་
- 14 -



ལ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དང་དབྱེར་མེད་པར་ངོ་སྤྱད་པ་ཡིན་ནོ། །སྐུའི་(༡༠ན)བྱིན་རླབས་ལུས་ལ་བདེ་བར་ངོ་སྤྲད་པ་ནི། ལུས་
ཐུགས་རྗེ་ཆེན་པོའི་སྐུར་བསྒོམས་པས་ལུས་ལ་བདེ་བས་ཁྱབ་པས་སྐྱེས་པ་བུད་མེད་དང་ཕྲད་པ་ལྟ་བུའོ། །
བདེ་བ་དྲོད་དུ་འབར་བས་ཉི་མས་ལུས་དྲོས་པས་རྡུལ་འབྱུང་བ་ལྟ་བུའོ། །བདེ་བ་ཉམས་སུ་འབར་བས།
འཁྲབ་པ་དང་། གར་བྱེད་པ་དང་། གར་ཆང་འཐུངས་པས་བཟི་བ་ལྟ་བུའོ། །དེ་རྣམས་ནི་ཐུགས་རྗེ་ཆེན་
པོའི་སྐུའི་བྱིན་རླབས་ལུས་ལ་ངོ་སྤྲད་པའོ། །གསུང་གི་བྱིན་རླབས་ངག་ལ་ནུས་པར་ངོ་སྤྲད་པ་ནི། ངག་
ཏུ། ཨོཾ་མ་ཎི་པདྨེ་ཧཱུཾ་ཞེས་བཟླས་པས་སྙིང་པོ་འགྲུབ་པས། ཕྱི་གདོན་བགེགས་ཐུལ་བའི་ནུས་པ་ནམ་མཁའ་
ལ་ཐོག་བབས་པ་ལྟ་བུའོ། །བར་ན་ཚ་འཇོམས་པ་བ་མོ་ལ་ཉི་མ་ཤར་བ་ལྟ་བུའོ། །ནང་དུག་ལྔ་འཇོམས་
པ་རྡོ་ཚན་ལ་ཁ་བ་བབས་པ་ལྟར་རང་གྲོལ་དུ་འགྲོའོ། །དེ་རྣམས་ནི་ཐུགས་རྗེ་ཆེན་པོའི་གསུང་གི་བྱིན་
རླབས་ངག་ལ་ནུས་པར་ངོ་སྤྲད་པ་ཡིན་ནོ། །ཐུགས་ཀྱི་བྱིན་རླབས་སེམས་ལ་ངོ་སྤྲད་པ་ནི། ཐུགས་རྗེ་
ཆེན་པོའི་ཐུགས་སྤྲོས་བྲལ་གྱི་ཉམས་ནི། ནམ་ལངས་ནས་མུན་པ་སངས་པའི་ནམ་མཁའ་ལྟར་གསལ་
ལ་མ་འགགས་པའི་ཉམས་སྐྱེ། ཆོས་ཉིད་རང་བྱུང་གི་ཉམས་ཉི་མ་ཤར་བ་ལྟར་ཕྱོགས་མཚམས་ཀུན་དུ་
གསལ་བའི་ཉམས་སྐྱེ། ཐུགས་མཉམ་པ་རིས་མེད་དུ་འཆར་བ་ཉི་མ་བཞིན་དུ་ཀུན་ལ་སྙོམས་ནས་འགྲོ་
བའི་ཉམས་སྐྱེའོ། །ཐུགས་རྗེ་ཆེན་པོའི་ཐུགས་ཀྱི་བྱིན་རླབས་སེམས་ལ་ངོ་སྤྲད་པ་ཡིན་ནོ། །རྒྱ་མོ་བཟའ་
ཤིན་ཏུ་དྲིན་དུ་གཟོའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་སྒམ་པོས། སྲས་གུང་སྲོང་གུང་བཙན་
ལ་གདམས་པ། ཐུགས་རྗེ་ཆེན་པོའི་སྐུར་སྒོམ་པ་དེ་སྐུ་དྲུག་དང་སྦྱར་ན། སྐུ་དེ་མཚན་དང་དཔེ་བྱད་དུ་ལྡན་
པ་ཉི་མ་ལྟ་བུ་ལོངས་སྤྱོད་རྫོགས་པའི་སྐུ། གསུང་གྲོག་སྟོང་སྣ་ཚོགས་སུ་མ་འགགས་པར་འཆར་བ་ཟླ་
བ་ལྟ་བུ་སྤྲུལ་པའི་སྐུ། ཐུགས་སྐྱེ་བ་མེད་པ་སྟོང་པ་མི་འགྱུར་བར་འདུག་པ་ནམ་མཁའ་ལྟ་བུ་ཆོས་ཀྱི་སྐུ།
ཡོན་ཏན་སེམས་ཅན་གྱི་དོན་(༡༠བ)རྒྱུན་ཆད་མེད་པར་མཛད་པ་གཟའ་སྐར་ལྟ་བུ་ངོ་བོ་ཉིད་ཀྱི་སྐུ། ཕྲིན་
ལས་འགྲོ་དྲུག་གནས་སུ་གང་ལ་གང་འདུལ་ཅི་ལ་ཅིར་སྟོན་པ་སྨན་ལྟ་བུ་འབྱུང་བས་མངོན་པར་བྱང་ཆུབ་
པའི་སྐུ། ཐུགས་རྗེ་ཆེན་པོ་སེམས་ཅན་གྱི་དོན་ལ་འཕོ་འགྱུར་མེད་པར་དུས་གསུམ་དུ་རྩེ་གཅིག་ཏུ་བཞུགས་
- 15 -



མ་ཎི་བཀའ་འབུམ།
པས་རྡོ་རྗེ་ལྟ་བུའི་སྐུའོ། །དེ་ལྟར་སྐུ་དྲུག་རྫོགས་པའི་ཐུགས་རྗེ་ཆེན་པོ་དེ་ལོགས་ནས་བསྒོམ་བསྒྲུབ་བྱས་
ནས་གྲུབ་པ་ཅིག་མ་ཡིན་ཏེ། རང་སེམས་ཐུགས་རྗེ་ཆེན་པོར་བསྒོམ་པ་རང་ཤར་དུ་ཤར་བས། སྐུ་ལ་བགྲེས་
པ་དང་། རྒུད་པ་དང་། སྐྱེ་ཤི་མི་མངའ་བས། ལུས་གཟུགས་བརྙན་ལྟར་སྣང་ལ་རང་བཞིན་མེད་པར་གྲོལ་
ལོ། །གསུང་ཐུགས་རྗེ་ཆེན་པོ་བྲག་ཅ་ལྟ་བུ་ལ་འགག་པ་མི་མངའ་བས། ཨོཾ་མ་ཎི་པདྨེ་ཧཱུཾ་ཞེས་ཆོས་ཉིད་
ཀྱི་རང་སྒྲ་མི་ཆད་པས། ཨོཾ་གྱིས་ང་རྒྱལ་ཞི་ནས་ལྷའི་གནས་སྦྱངས་སྐྱེ་བའི་རྒྱུན་བཅད། མས་ཁོང་ཁྲོ་ཞི་
ནས་ལྷ་མ་ཡིན་གྱི་གནས་སྦྱངས་སྐྱེ་བའི་རྒྱུན་བཅད། ཎིས་འདོད་ཆགས་ཞི་ནས་མིའི་གནས་སྦྱངས་སྐྱེ་བའི་
རྒྱུན་བཅད། པད་ཀྱིས་གཏི་མུག་ཞི་ནས་བྱོལ་སོང་གི་གནས་སྲུངས་སྐྱེ་བའི་རྒྱུན་བཅད། མེས་སེར་སྣ་ཞི་
ནས་ཡི་དགས་ཀྱི་གནས་སྦྱངས་སྐྱེ་བའི་རྒྱུན་བཅད། ཧཱུཾ་གིས་ཞེ་སྡང་ཞི་ནས་དམྱལ་བའི་གནས་སྦྱངས་སྐྱེ་
བའི་རྒྱུན་བཅད་དོ། །ཉོན་མོངས་པ་དྲུག་ནི། རིགས་དྲུག་གནས་སྟོངས་ནས་འཁོར་བ་རང་སར་རང་གྲོལ་
བའོ། །དེ་ལྟ་བུ་དེ་ཡང་ལོགས་ན་ཡོད་པ་མ་ཡིན་ཏེ་སྙིང་པོ་ཡི་གེ་དྲུག་པ་བཟླས་པ་ལས་བྱུང་བ་ཡིན་ནོ། །
ཐུགས་རྗེ་ཆེན་པོའི་ཐུགས་ནི་མེ་ལོང་ལྟར་གསལ་ལ་རྟོག་པ་མི་མངའ་བ་ཡེ་ཤེས་ལྔ་དང་ལྡན་པས་
པར་མི་རྟོག་པའི་ཡེ་ཤེས། སེམས་རང་བྱུང་རང་ཤར་བས་ཆོས་ཀྱི་དབྱིངས་ཀྱི་ཡེ་ཤེས་གསལ་ལ་མ་
འགགས་པས་མེ་ལོང་ལྟ་བུའི་ཡེ་ཤེས། མཉམ་པ་རིས་མེད་དུ་གནས་པས་མཉམ་པ་ཉིད་ཀྱི་ཡེ་ཤེས། རང་
ཤར་རང་གྲོལ་བས་རང་སར་ཞི་བ་སོ་སོར་རྟོག་པའི་ཡེ་ཤེས་རྒྱུན་ཆད་མེད་པར་གསལ་སྟོང་དབྱེར་མེད་ཀྱི་
ངང་ལ་གནས་པས་བྱ་བ་ནན་ཏན་གྱི་ཡེ་ཤེས་སོ། །དེ་ལྟ་བུ་དེ་ཡང་ལོགས་ན་ཡོད་(༡༡ན)པ་མ་ཡིན་ཏེ།
སེམས་ཉིད་རང་ལས་བྱུང་ཞིང་རང་ལ་ཐིམ་པས་ལྷན་ཅིག་སྐྱེས་པའི་ཡེ་ཤེས་རང་ཤར་རང་གྲོལ་གྱི་དགོངས་
པ་ཡིན་ནོ། །སྲས་ལ་གདམས་པ་སྐུ་གསུང་ཐུགས་ཀྱི་ངོ་སྤྲོད་ཞལ་གདམས་དྲུག་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། སྲས་
མོ་ཁྲོམ་པ་རྒྱན་ལ་གདམས་པ། ཐུགས་རྗེ་ཆེན་པོའི་ལྟ་བ་ནི་སྣང་སྟོང་དབྱེར་མེད་ནམ་མཁའ་དང་འདྲ། ཕྱི་
རོལ་གྱི་སྣང་བ་རྣམས་སྣང་ལ་མ་འགགས་པ་ཅིར་སྣང་ཡང་། སེམས་ཀྱི་སྣང་བ་རང་སྣང་ཡིན། སེམས་
ཀྱི་ངོ་བོ་སྟོང་པ་ཡིན། སྣང་བའི་ངོ་བོ་སྟོང་པ་སྣང་ལ་རང་བཞིན་མེད་པ་ཡིན། ཐུགས་རྗེ་ཆེན་པོའི་སྒོམ་པ་
ས་
- 16 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ནི་གསལ་སྟོང་དབྱེར་མེད་ནམ་མཁའི་འཇའ་དང་འདྲ། སེམས་གསལ་ལ་མ་བསྒྲིབས་པ་རང་བྱུང་རང་
ཤར་ངོ་བོ་སྟོང་པ་ཡིན། ཐུགས་རྗེ་ཆེན་པོའི་སྤྱོད་པ་ནི་རིག་སྟོང་དབྱེར་མེད་ནམ་མཁའ་ལ་ཉི་མ་ཤར་བ་
དང་འདྲ། རིག་པ་སེམས་ལ་ཅི་ཤར་བ་གང་ཡང་མ་འགགས་ཞེན་པ་མེད་པར་སྤྱོད་པ། སྤྱོད་ཀྱང་དངོས་
པོར་མི་འཛིན་སྟོང་པ་ལ་སྤྱོད། ཐུགས་རྗེ་ཆེན་པོའི་འབྲས་བུ་ནི་བདེ་སྟོང་དབྱེར་མེད་སེམས་ཉིད་མ་བཅོས་
དབྱིངས་ན་བདེ། སྟོང་ལ་འཛིན་པ་མེད་པ་ཆུ་ཟླ་འདྲ། སྤྲོས་པའི་མཐའ་དང་བྲལ་བས་ངོས་བཟུང་མེད།
ཡེ་ནས་རང་ལ་གནས་པས་སྒྲུབ་ཏུ་མེད། ཐུགས་རྗེ་ཆེན་པོའི་དམ་ཚིག་ནི། སྟོང་ཉིད་སྙིང་རྗེའི་སྙིང་པོ་
ཅན། །རྟགས་ཀྱི་རྣམ་པ་ལྟ་བུ་ཡིས། ཁམས་གསུམ་སེམས་ཅན་ཐམས་ཅད་ལ། །དམིགས་པ་མེད་པའི་
སྙིང་རྗེས་བཟུང་། །མཉམ་པ་རིས་མེད་ངང་ལ་སྤྱད། །ཐུགས་རྗེ་ཆེན་པོ་འཕྲིན་ལས་ནི། །སངས་རྒྱས་
སེམས་ཅན་གཉིས་མེད་ཀྱི། །སྙིང་རྗེ་ཞགས་པ་ལྟ་བུས་ཟུང། །སྟོང་པའི་མཚོན་གྱིས་སྡུག་བསྔལ་བསད།
བདེ་ཆེན་ས་ལ་སེམས་ཅན་དྲང་། །ཐུགས་རྗེ་ཆེན་པོའི་ངོ་སྤྲོད་ཞལ་གདམས་དྲུག་པ། སྲས་མོ་ལ་གདམས་
པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་(༡༡བ)བཙན་སྒམ་པོས།
ཐོན་མི་སམ་བྷོ་ཊ་ལ་སོགས་པའི་ནང་བློན་རྣམས་ལ། ཐུགས་རྗེ་ཆེན་པོའི་ངོ་སྤྲོད་གདམས་པ་ལ་ཕྱི་ཕ་
རོལ་ཏུ་ཕྱིན་པ་དྲུག་ལ་ངོ་སྤྲད་པ་ནི། རློམ་སེམས་མེད་པའི་སྦྱིན་པ་བཏང་སྟེ། ནོར་བུ་རིན་པོ་ཆེ་ལ་དགོས་
འདོད་འབྱུང་ཡང་རློམ་སེམས་མེད་པ་ལྟ་བུའོ། །དྲི་མ་མེད་པའི་ཚུལ་ཁྲིམས་བསྲུང་སྟེ། པདྨ་འདམ་ནས་
སྐྱེས་ཀྱང་འདམ་གྱིས་མ་གོས་པ་ལྟ་བུའོ། ཁོང་ཁྲོ་མེད་པའི་བཟོད་པ་སྒོམ་སྟེ། མས་བུ་ལ་བརྩེ་བར་བྱེད་
པ་ལྟ་བུའོ། །ལེ་ལོ་མེད་པའི་བརྩོན་འགྲུས་བརྩམ་སྟེ། སྐྱེས་པ་སྐུ་ལ་མེ་ཤོར་བ་ལྟ་བུའོ། །གཡེང་བ་མེད་
པའི་བསམ་གཏན་ལ་མཉམ་པར་བཞག་སྟེ། མར་མེ་རླུང་གིས་མ་བ་
མར་མེ་རླུང་གིས་མ་བསྐྱོད་པ་ལྟ་བུའོ། །འཆལ་བ་མེད་པའི་
ཤེས་རབ་སྒོམ་སྟེ། གསལ་ལ་མ་བསྒྲིབས་པ་ཤེལ་གོང་ལ་ཕྱི་ནང་མེད་པ་ལྟ་བུའོ། །དེ་ལྟར་ཕ་རོལ་ཏུ་ཕྱིན་
པ་དྲུག་གིས་འགྲོ་བའི་དོན་སྤྱོད་པ་ནི་ཐུགས་རྗེ་ཆེན་པོའི་མཛད་སྤྱོད་དོ། །ཐུགས་རྗེ་ཆེན་པོའི་རྣལ་འབྱོར་
པས། ནང་ལམ་དྲུག་ལ་ངོ་སྤྲད་པ་ནི། ཆོས་སྤྱོད་ལམ་རིམ་ལ་བརྟེན་ནས་དེད་དཔོན་ལམ་རྒྱུས་མཁན་
- 17 -



མ་ཎི་བཀའ་འབུམ།
ལྟ་བུས་ཚོགས་ལམ་བགྲོད། བསྐྱེད་པའི་རིམ་པ་ལ་བརྟེན་ནས་ལྷ་བཟོ་བ་ལྷ་འདྲི་བ་ལྟ་བུས་སྦྱོར་ལམ་
བགྲོད། རྫོགས་པའི་རིམ་པ་ལ་བརྟེན་ནས་མུན་ཁུང་དུ་སྒྲོན་མེ་བཏེག་པ་ལྟ་བུས་མཐོང་ལམ་བགྲོད།
གཉིས་མེད་ཟུང་འཇུག་ལ་བརྟེན་ནས་ལུས་དང་གྲིབ་མ་ལྟ་བུས་སྒོམ་ལམ་བགྲོད། ལྟ་སྒོམ་སྤྱོད་ལམ་ལ་
བརྟེན་ནས་ནམ་མཁའ་ལ་ཉི་མ་ཤར་བ་ལྟ་བུས་མཐར་ཕྱིན་པའི་ལམ་བགྲོད། ལྟ་སྒོམ་སྤྱོད་པ་ཟུང་
འཇུག་གསུམ་ལ་བརྟེན་ནས་བར་སྣང་ལ་ཉི་མ་ཤར་བ་ལྟ་བུས་མི་སློབ་པའི་ལམ་བགྲོད། ཐུགས་རྗེ་ཆེན་
པོའི་རྣལ་འབྱོར་པས། གསང་བ་ལྟ་སྒོམ་གྱི་དོན་དྲུག་ལ་ངོ་སྤྱད་པ་ནི། ཐུགས་རྗེ་ཆེན་པོའི་ལྟ་བའི་དུས
ན་ཕྱོགས་འཛིན་མེད་དེ་ཀུན་ལ་ཁྱབ་པ་ནམ་མཁའ་ལྟ་བུའོ། །ཐུགས་རྗེ་ཆེན་པོའི་སྒོམ་པའི་དུས་ན་
སེམས་ཉིད་ཆོས་ཉིད་ལ་གསལ་འགྲིབ་མེད་དེ་ཉི་མ་ལྟ་བུའོ། །ཐུགས་རྗེ་ཆེན་པོའི་སྤྱོད་པའི་དུས་ན་ཉམ་
ང་བ་དང་བག་ཚ་བ་མེད་པས་སེང་གེ་ལྟ་བུའོ། །ཐུགས་རྗེ་ཆེན་པོའི་འབྲས་བུའི་དུས་ན་རེ་དོགས་(༡༢ན)
མེད་པ་རིན་པོ་ཆེ་ལྟ་བུའོ། །ཐུགས་རྗེ་ཆེན་པོའི་དམ་ཚིག་གི་དུས་ན་དྲི་མ་མེད་པ་ཤེལ་གོང་ལྟ་བུའོ། །
ཐུགས་རྗེ་ཆེན་པོའི་འགྲོ་དོན་གྱི་དུས་ན་རྒྱུན་ཆད་མེད་དེ་ཆུ་བོ་ལྟ་བུའོ། །དེ་ལྟར་ཕ་རོལ་ཏུ་ཕྱིན་པ་དྲུག་
གི་སྒོར་ཞུགས། ལམ་དྲུག་མ་ནོར་བར་བསྐྱེད། ལྟ་བསྒོམ་གྱི་དོན་དུག་མ་ནོར་བར་ཉམས་སུ་བླངས། སྙིང་
པོ། ཨོཾ་མ་ཎི་པདྨེ་ཧཱུྃ་ཞེས་པ་འབྲུ་དྲུག་བཟླས་པས། ཐུགས་རྗེ་ཆེན་པོའི་ཞལ་མཐོང་། དངོས་གྲུབ་ཐོབ་པར་
གདོན་མི་ཟའོ་ཞེས་གདམས་པས་ནང་འཁོར་བ་རྣམས་དགའ་མགུ་ཡི་རངས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། ཕྱི་
བློན་རྣམས་ལ་གདམས་པའི་ངོ་སྤྲོད་ལ། ཐུགས་རྗེ་ཆེན་པོ་སྒོམ་པའི་རྣལ་འབྱོར་པས། དང་པོ་སྦྱོང་བ
བྱང་ཆུབ་ཀྱི་སེམས་ཀྱིས་བྲན་པ་སེམས་ཅན་ཐམས་ཅད་ལ་སྙིང་རྗེ་བུ་གཅིག་པའི་མ་ལྟ་བུའི་སེམས་
བསྐྱེད། སྙིང་བརྩེ་བས་སེམས་ཅན་སྙིང་ཕུགས་སུ་བཞུགས། བར་དུ་དངོས་གཞི་ལྷར་བསྒོམ་པ་ནི། ཐུགས་
རྗེ་ཆེན་པོའི་སྐུ་རྨི་ལམ་ལྟ་བུ་སྣང་ལ་རང་བཞིན་མེད་པ་གསལ་ལ་རྟོག་པ་མེད་པ་སྒོམ། མཇུག་མི་རྟོག་
པས་རྒྱས་གདབ་པ་ནི། མེ་ལོང་ལ་ཧས་བཏབ་པ་འདུས་པ་ལྟར་རིམ་པར་བསྡུས་ཏེ་མི་དམིགས་པ་སྟོང་
པས་རྒྱས་གདབ། སྤྱོད་པ་རྒྱུན་གྱི་ཏིང་ངེ་འཛིན་ཆུ་འབབ་པ་ལྟ་བུ་རྒྱུན་ཆད་མེད་པར་ཉམས་སུ་བླང་།
• 18 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དམ་ཚིག་དྲི་མ་མེད་པ་ཤེལ་གོང་ལྟ་བུ་རང་རིག་དྲི་མ་མེད་པ་དྲང་པོར་བསྲང་། རེ་བ་མེད་པའི་སྨོན་ལམ་
བུ་ལོན་ཁྱེར་པ་ཐག་ཆོད་པ་ལྟར་རྒྱས་གདབ་བོ། །བླ་མ་མགོ་བོའི་ཐོད་བཞིན་ཁུར་ལ་གསོལ་བ་གདབ།
ཡི་དམ་སྙིང་གི་དཀྱིལ་དུ་བསྒོམས་ལ་རང་གི་སྲོག་བཞིན་དུ་བཙས་ལ་སྒྲུབ། སྙིང་པོ། ཨོཾ་མ་ཎི་པདྨེ་ཧཱུྃ་
ཞེས་ཆུ་བོ་རྒྱུན་གྱི་ཏིང་ངེ་འཛིན་བར་མཚམས་མེད་པར་བཟླས། གསོལ་བ་མ་ལ་བུས་འབོད་པ་
གུས་པར་དུང་ངེ་གདབ། གཏོར་ཚོགས་རི་ལྟར་སྤུངས་ལ་མཁའ་འགྲོ་ཆོས་སྐྱོང་མཆོད། སྙིང་རྗེས་སེམས་
ཅན་བུ་ལྟར་བཟུང་ལ་སྟོང་པ་ནམ་མཁའི་དཀྱིལ་ལྟར་རྒྱས་གདབ། ཐུགས་རྗེ་ཆེན་པོ་ཉམས་སུ་ལེན་པའི་
(༡༢བ)རྣལ་འབྱོར་པ། སློབ་དཔོན་བྱེད་ཅིང་སློབ་མ་གསོ་བས་ཕ་མས་བུ་ཚ་གསོ་བ་ལྟར་བསླབ། བདེ་
བར་གཤེགས་པའི་སྙིང་པོས་འགྲོ་བ་ཡོངས་ལ་ཁྱབ་པས། སྟོང་པ་དང་སྙིང་རྗེ་དབྱེར་མེད་དུ་རྒྱུད་ལ་
སྒོམ་དུ་གཞུག །སེམས་ཅན་ཀུན་གྱི་དོན་དུ་ཡིད་བཞིན་གྱི་ནོར་བུ་ལྟ་བུར་རློམ་སེམས་མེད་པར་འགྲོ་
དོན་བྱ། སེམས་ཅན་ཐམས་ཅད་ཀྱིས་ཕ་མས་བུ་ཚ་ཉེ་འབྲེལ་མ་བྱས་པ་མེད་པས། ཀུན་ལ་ཉེ་མ་ལྟ་བུར་
སྙིང་རྗེས་སྙོམས་པར་བྱ། སྙིང་པོ། ཨོཾ་མ་ཎི་པདྨེ་ཧཱུྃ་ཞེས་པས་འགྲོ་དྲུག་སྒྲིབ་པ་སྦྱོང་བ་ཡིན་པས་བ་མོ་
ལ་ཉི་མ་ཤར་བ་ལྟ་བུར་བཟླས། ཐུགས་རྗེ་ཆེན་པོའི་སྤྱོད་པས་འགྲོ་བ་ལ་བུ་བཞིན་བརྩེ་བར་བྱའོ། །ཕྱི་
བློན་རྣམས་ལ་གདམས་པའོ། །སྤྱི།། །། ཞལ་གདམས་བརྒྱད་པོ་དེ་ངོ་སྤྲོད་དུ་གདམས་པའི་སྐོར་ཡིན་ནོ། །
བཀའ་ལན་སྐོར་གྱི་ཞལ་གདམས་བཅུ་གཉིས།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོས། ཡབ་ཡུམ་གཉིས་ལ་འཁོར་བའི་ཉེས་དམིགས་སུ་གདམས་པ། ཡབ་ཡུམ་ལགས་འཁོར་བར་
སྐྱེས་པའི་རྟིང་ལ་བདེ་བ་མེད་པས། ཁམས་གསུམ་འགྲོ་དྲུག་གི་སེམས་ཅན་འཁོར་བ་ལས་མི་ཐར་ཞིང་
དབྱུང་དཀའ་བས། རྒྱ་མཚོ་ཆེན་པོར་བྱིང་བ་ལྟ་བུ། དེ་ལས་ཐར་བར་བྱེད་པའི་གྲུ་ལྟ་བུ་ནི་ལྷ་ཐུགས་རྗེ་
ཆེན་པོ། སྔགས་ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་པས་འཁོར་བའི་ཆུ་བོ་ལས་ཐར་བར་
- 19 -



མ་ཎི་བཀའ་འབུམ།
འདོད་པས་ཐུགས་རྗེ་ཆེན་པོ་ལ་བརྟེན་ཅིག །ཁམས་གསུམ་གྱི་སེམས་ཅན་འདོད་སྲེད་ཀྱི་གླིང་དུ་ཆུད་པ་
ནི། ཚོང་པ་ཟོང་ཟད་འཕྱེས་པས་སྲིན་མོའི་གླིང་དུ་ཆུད་པ་ལྟ་བུ། དེ་ལས་ཐར་བར་བྱེད་པའི་མགོན་ནི་
རྟའི་རྒྱལ་པོ་སྤྲིན་གྱི་ཤུགས་ཅན་ལྟ་བུ་ལྷ་ཐུགས་རྗེ་ཆེན་པོ་ཡིན་ནོ། །དེ་ལས་གྲོལ་བར་འདོད་པའི་བློས་
སྲིན་མོ་དང་བུ་ལ་མ་ཆགས་པ་ལྟ་བུ། ད་ལྟ་གྲོགས་དང་བུ་ཚ་ལ་མ་ཆགས་པར་བྱའོ། །རྟའི་རྒྱལ་པོ་ལ་
འཇུས་ནས་འགྲོ་བ་ལྟ་བུ། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་ནོ། །འཁོར་བའི་བསླུ་བྲིད་གང་
ལ་ཡང་མ་ཆགས་པར་བྱའོ། ཁམས་གསུམ་གྱི་སེམས་ཅན་སྐྱེ་རྒ་ན་འཆིའི་སྡུག་བསྔལ་གྱིས་(༡༣ན)
སྦྱངས་ནས་གར་འགྲོ་ཆ་མེད་པར་འགྲོ་བ་ནི། ལམ་ཆ་མེད་འཇིགས་པ་ཆེན་པོ་ཡོད་པ་ལྟ་བུའོ། །དེ་ལས་
སྐྱོབ་པར་བྱེད་པ་མི་འཇིགས་པའི་སྐྱེལ་མ་ལྟ་བུ་ནི། ལྷ་ཐུགས་རྗེ་ཆེན་པོ་ཡིན་ནོ། །ལམ་མ་ནོར་བར་
བྱེད་པའི་ལམ་རྒྱུས་མཁན་ལྟ་བུ། རིགས་དྲུག་གི་སྐྱེ་སྒོ་གཅོད་པར་བྱེད་པ་བྱང་ཆུབ་ཀྱི་ལམ་སྣ་འདྲེན
པར་བྱེད་པའི་ཐབས་ནི། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་པས་སྙིང་པོ་འབད་པ་དྲག་
པོས་བཟླས་པར་བྱའོ། ཁམས་གསུམ་གྱི་སེམས་ཅན་རྣམས་འཁོར་བའི་གནས་ནས་ཐོན་པར་དཀའ་བ་
ནི། བཙོན་དོང་དུ་བཅུག་ནས་བཙོན་རྫིས་བསྲུང་བ་ལྟ་བུ། དེ་ལས་སྐྱོབ་པར་བྱེད་ཅིང་བཙོན་བསླུ་བའི་
བདག་པོ་ལྟ་བུ་ནི། ལྷ་ཐུགས་རྗེ་ཆེན་པོ་ཡིན་ནོ། །བཙོན་གྱིས་བསླད་མ་གཞལ་ནས་བཙོན་ཐར་བར་
བྱེད་པ་ལྟ་བུ་ནི་ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་པས་འདི་དུས་རྒྱུན་དུ་ཉམས་སུ་བླང་
བར་བྱའོ། ཁམས་གསུམ་གྱི་སེམས་ཅན་ཐམས་ཅད་འཁོར་བའི་གནས་ན་ཉོན་མོངས་པའི་སྡུག་བསྔལ་
གྱིས་ཟིན་པ་ནི། གཅོང་ནད་དྲག་པོས་ཟིན་པ་ལྟར་ཤིན་ཏུ་འཚོ་དཀའོ། །ནད་དེས་ཟིན་པ་གསོ་བར་བྱེད་
པའི་སྨན་པ་མཁས་པ་ལྟ་བུ་ནི། ལྷ་ཐུགས་རྗེ་ཆེན་པོ་ཡིན་ནོ། །ནད་དེ་གསོ་བར་བྱེད་པའི་སྨན་ལྟ་བུ་ནི།
ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་ནོ། །འདི་ཉམས་སུ་བླངས་པས་འཁོར་བའི་གཅོང་རྙིང་
གི་ནད། བླ་ན་མེད་པའི་བྱང་ཆུབ་ཏུ་འཚོ་བར་བྱེད་པ་འདི་ཡིན་ནོ། ཁམས་གསུམ་འཁོར་བའི་སེམས་ཅན་
རྣམས་གཡང་ས་ཆེན་པོར་ལྷུང་བ་ལྟ་བུའོ། །གཡང་སར་ལྷུང་བའི་དཔྱང་ཐག་འདྲེན་མི་ལྟ་བུ་ནི། ལྷ་ཐུགས་
རྗེ་ཆེན་པོ་ཡིན་ནོ། །འཁོར་བའི་གཡང་ས་ལས་ཐར་བ་བྱང་ཆུབ་ཀྱི་ལམ་སྣ་འདྲེན་པའི་དཔྱང་ཐག་ལྟ་བུ་
- 20 -



ལ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ནི། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཡིན་པས། བཟླ་བར་བྱ། བསྒྲུབ་པར་བྱ། རྗེ་ཡབ་ཡུམ་
ལགས། འཁོར་བའི་གནས་ནས་ས་བདག་རྒྱལ་པོར་སྐྱེས་ཀྱང་བདེ་བ་མེད། འཁོར་ལོས་སྒྱུར་བའི་རྒྱལ་
པོར་སྐྱེས་ཀྱང་རྒྱལ་སྲིད་སྣ་བདུན་བཞག་ནས་འགྲོ །འཁོར་བའི་(༡༣བ)རྒྱལ་སྲིད་མངའ་ཐང་ལོངས་སྤྱོད་
ཐམས་ཅད་བསླུ་བྲིད་བྱེད་པའི་སྒྱུ་མ་ཡིན། ཐུགས་རྗེ་ཆེན་པོའི་ཆོས་ལ་སྦྱངས་ན་འདི་བདེ་ཕྱི་མར་བྱང་
ཆུབ་ཐོབ། ཡབ་ཡུམ་ལ་གདམས་པ་འཁོར་བའི་ཉེས་དམིགས་ཀྱི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས་སྲས་པོ་
ལ་གདམས་པ། རྒྱལ་བུ་ལྷ་སྲས་ཉོན་ཅིག །རྒྱལ་སྲིད་ཆོས་ཀྱིས་མ་བཟུང་ན། །འཇིག་རྟེན་རྒྱལ་སྲིད་ངན་
སོང་འཁོར་བའི་རྒྱུ། །ཚེ་འདིའི་རྒྱལ་སྲིད་ཆོས་དང་ཅི་མཐུན་གྱིས། །སློབ་དཔོན་ཞབས་འདེགས་དཀའ་
ལ་འབྲི་འདོན་གྱིས། །ཕྱི་འཁོར་ཞི་བས་བསྐྱངས་ལ་ནང་འཁོར་ཟས་ཀྱིས་སྐྱོངས། །གཅེན་གཅུང་བཀའ་
ལ་བཏགས་ཤིང་ཡབ་མེས་གདན་ས་ཟུང་། །ལྷ་རུ་དཀོན་མཆོག་མཆོད་ལ་གྲོས་ཕུགས་ཆོས་ལ་གཏོད། །
རང་དོན་བྱང་ཆུབ་སྒྲུབ་ཅིང་གཞན་དོན་ཆོས་ལ་གཟུང་། །དགེ་བའི་ལས་ཀ་སྒྲུབ་ཅིང་སྡིག་པའི་ལས་ཀ་
སྤང་། །སྐྱེ་ཤིས་འཇིགས་པའི་སྐྱེལ་མ་ཐུགས་རྗེ་ཆེན་པོ་ཚོལ། །འགྲོ་དྲུག་སྐྱེ་གནས་སྤོང་བའི་ཡི་གེ་དྲུག་
པ་ཟློས། །རིགས་དྲུག་གཡང་ས་བཅད་ནས་དེ་ཡི་སྐྱེ་སྒོ་ཁེགས། །མཐོ་རིས་སྐས་ལ་འཛེག་པའི་དགེ་
བཅུ་དང་དུ་ལོང་། །ངན་སོང་གཡང་སར་འཁོར་བའི་མི་དགེ་བཅུ་པོ་སྤོངས། དལ་འབྱོར་མི་ལུས་ཐོབ་པ་
ཆུད་མ་གསན། མངའ་ཐང་ལོངས་སྤྱོད་རྒྱས་ཀྱང་བཞག་ནས་སྟོང་པར་འགྲོ་བས་བླ་མ་དཀོན་མཆོག་མཆོད། །
སྦྱིན་པ་སྔར་བཏང་སྔོན་ན་སྡོད་པས་ཕྱི་མའི་དོན་དུ་སྦྱིན་སོགས་འབད་པ་བསྐྱེད། །རྒྱལ་སྲིད་མཐའ་རུ་
རྒྱས་ཀྱང་ཤི་བའི་ནང་པར་གཅིག་པུར་འགྲོ་བས་ཐུགས་རྗེ་ཆེན་པོ་སྒྲུབས། །ཕོ་བྲང་གནས་ཁང་བཟང་
ཡང་གཏན་དུ་བསྡད་དབང་མེད་པས་ཞིང་ཁམས་དག་པར་སྦྱོངས། །རྒྱལ་ཁྲིམས་དམ་པར་བསྡམས་ཀྱང་
སྡིག་དང་ངན་སོང་རྒྱུ་ཡིན་ཆོས་ཁྲིམས་བདེ་ལ་ཁོད། །མི་ངན་ཁ་ཐབས་མི་བཏང་རྒྱལ་སྲིད་ཆོས་དང་བསྟུན་
ལ་བཅའ། །ལྟ་བ་ཆོས་ཉིད་གདེངས་ཀྱིས་ཟིན་པས་སྣང་བ་ཟིལ་གྱིས་གནོན། །སྒོམ་པ་གསལ་སྟོང་ཉམས་
ཀྱིས་ཟིན་པས་གསལ་བཏང་(༡༤ན)སྦྱང་། །སྤྱོད་པ་སྙིང་རྗེས་ཟིན་པས་ཀུན་ལ་བུ་བཞིན་བྱ། །འབྲས་བུ་
- 21 -



མ་ཎི་བཀའ་འབུམ།
འདོད་པས་མི་སྒྲུབ་སངས་རྒྱས་ཞར་ལ་འབྱུང་། །དམ་ཚིག་གཞུང་བཞིན་བསྲུངས་ལ་རང་སེམས་གཙང་
མར་ཐོན། །འགྲོ་དོན་ཕྱོགས་མེད་བྱས་ལ་ཆོས་དང་ཅི་མཐུན་གྱིས། །དེ་ལྟར་བྱས་ན་ཡབ་ཀྱི་གདུང་འཛིན་
ལྷ་སྲས་ཡིན། །ཆོས་དང་མཐུན་པས་ཆོས་སྐྱོང་རྒྱལ་པོ་ཆེན་པོ་ཡིན། །འཇིག་རྟེན་དྲེགས་ཆོས་རྒྱལ་པོ་ངན་
སོང་སྣ་འདྲེན་ཡིན། །རྒྱལ་སྲིད་མངའ་ཐང་ལྡན་ཡང་དམྱལ་བའི་དེད་དཔོན་ཡིན། །དཀོར་ནོར་ལོངས་སྤྱོད་
ལྡན་ཡང་འཁོར་བའི་ཡི་དགས་ཡིན། །ཤེས་རིག་གྲོས་ལ་མཁས་ཀྱང་བྱོལ་སོང་སེམས་ཅན་ཡིན། །རྒྱལ་
པོ་ཆེན་པོ་ཡིན་ཡང་འཁོར་བའི་དེད་དཔོན་ཡིན། །ཡབ་ཀྱི་བཀའ་ལ་གསོན་ལ་ཆོས་སྐྱོང་རྒྱལ་པོ་གྱིས། །
ཆོས་ཀྱི་རྒྱལ་པོར་འགྱུར་བར་ཐེ་ཚོམ་མེད། །ལྷ་སྲས་རྒྱལ་བུ་ཐུགས་ལ་དེ་ལྟར་ཞོག །ལྷ་སྲས་རྒྱལ་བུ་ལ་
གདམས་པ། རྒྱལ་སྲིད་ཆོས་དང་བསྟུན་ཅིག་པའི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། ལྷ་
གཅིག་སྲས་མོ་ལ་གདམས་པ། ཁྲོམ་པ་རྒྱན་ཉོན་ཅིག །བུད་མེད་ལྷ་ལྕམ་དུ་སྐྱེས་ཀྱང་ཆོས་མེད་ན་
འབངས་མོ་དང་འདྲ། རང་རིག་བྱང་ཆུབ་སེམས་སུ་མ་ཤེས་ན། །རིག་པ་སྒྲིན་ལ་བཀྲ་ཡང་ལྐུགས་མ་
ཡིན། །རང་གསལ་སེམས་ཉིད་བྱ་ར་མ་བྱས་ན། །ལུས་ལ་བྱི་དོར་བྱས་ཀྱང་བྱི་ལའི་ཁྲུས་དང་འདྲ། །ཡོ་
བྱད་ཡོད་ཀྱང་སྦྱིན་པ་མ་བཏང་ན། །གཏེར་བསྲུངས་འདྲ་སྟེ་རང་ལ་ཕན་མི་འགྱུར། །ཚེ་འདི་ཡུན་ཐུང་ལོང་
མེད་ཆོས་ལ་གཞལ། །བསགས་པ་བསྡུས་པས་སྦྱིན་པ་ཅི་གྲུབ་ཐོང་། མི་ལུས་སྟོང་ལོག་མ་བྱེད་ཚུལ་
ཁྲིམས་གཙང་མར་སྲུངས། །སེམས་ཉིད་ནོར་བུ་རིན་ཆེན་ཆུད་མ་གསན། །སེམས་ཉིད་སྟོང་གསལ་རང་
བྱུང་ཡེ་ཤེས་སྒོམས། །དེ་ལྟར་ནུས་ན་འདི་བདེ་ཕྱི་མ་སྐྱིད། །དེ་ལྟར་མ་ནུས་སྡུག་གྲོགས་ཁྱོ་མ་འདོད།
བཟང་ཅི་ལྟར་བྱས་ཀྱང་མགུར་མི་བཏུབ། ཁྱོ་ངན་(༡༤བ)བྱུར་གྱི་རྡོས་ཐག་སྐྱོང་བ་དཀའ། །ཕ་མས་དཀའ་
ལས་བྱས་ཀྱང་བུ་རྣམས་ཚིམ་པ་མེད། །རྒས་ན་མི་འདོད་ཁོང་གི་ཉེས་སྐྱོན་བརྗོད། །ལུས་ལ་གཅེས་པར་
བཟུང་ཡང་བྲལ་ནས་ཕྱི་རུ་ལུས། །གསེར་གཡུའི་རྒྱན་གྱིས་སྨྲས་ཀྱང་མི་གཙང་རང་བཞིན་ཡིན། །དར་
ཟབ་རེ་འཕྲུག་གྱོན་ཡང་ཕུང་པོ་གཡར་པོ་ཡིན། །ནོར་རྫས་ཇི་ཙམ་བསགས་ཀྱང་འཆི་ཚེ་ལག་སྟོང་འགྲོ །
བུད་མེད་ལས་ཀ་ཟིན་མེད་འཕྲོ་རུ་ལུས། །བུ་ཁྱོ་འཁོར་འདབ་རྒྱས་ཀྱང་འཆི་ཚེ་གཅིག་པུར་འགྲོ །འདི་
- 22 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཕྱི་གཉིས་ཀའི་མགོན་སྐྱབས་དང་བརྟེན་ས་ལྷ་ཐུགས་རྗེ་ཆེན་པོ་མིན་པ་གཞན་གྱིས་མི་ཕན་པས་གསོལ་
བ་ཐོབ་ཅིག །འཛད་པ་མེད་པའི་ལོང་གཏམ་ལ་མཐའ་ཐུག་པ་མེད་པས། ཨོཾ་མ་ཎི་པདྨེ་ཧཱུཾ་ཞེས་པའི་ཡི་
གེ་དྲུག་པ་ཟློས། སྡིག་སྒྲིབ་ཐམས་ཅད་ཟད་ནས་བླ་ན་མེད་པའི་བྱང་ཆུབ་ཐོབ། རྣམ་རྟོག་དུག་ལྔ་ལ་ཟད་
པ་མེད་པས་ཐ་མལ་ཤེས་པ་རང་དགར་མི་བཏང་རང་ཤར་རང་གྲོལ་གྱི་ངང་ལ་ཞོག །ཚེ་འདི་མཐར་ཕྱིན་
ཀྱང་ཡུད་ཙམ་ཡིན། ཕྱི་མ་ལ་མཐའ་མེད་པས་ད་རེས་ཀྱི་མི་ལུས་འདི་ལ་འཁོར་བའི་རྗེས་ཐག་ཆོད་ཅིག །
ཆོས་ཀྱང་ཐུགས་རྗེ་ཆེན་པོ་བྱིན་རླབས་ཆེ་ལ་སྒྲུབ་ཐག་ཉེ་བས། བརྩོན་འགྲུས་བསྐྱེད་ལ་དད་གུས་མོས་
པས་སྒྲུབས། དེ་ལྟར་བྱས་ན་བུད་མེད་ཡིན་ཡང་བློ་ལྡན་སྐལ་ལྡན་ཡིན་པས། འདིར་བདེ་ཕྱི་མར་བྱང་ཆུབ་
ཐོབ་པ་འགྱུར་རོ། །ལྷ་ལྕམ་གསོན་མཛོད་ཅིག །བུད་མེད་དུ་སྐྱེས་ནས་ཆོས་མ་དྲན་པ་རྣམས་མིའི་ལུས་
ལ་བྱོལ་སོང་གི་སེམས་ཡིན། ཁོང་གྲིམས་ཅོལ་ཆུང་ཆོས་མེད་གཡབ་ཆུང་མདོ་མེད་ཡིན། མཛངས་བཀྲག་
ལྡན་ཡང་
ཡང་ཆོས་མེད་རང་མདོ་ཤོར་བ་ཡིན། །བུ་མང་དཔལ་དུ་ཆེ་ཡང་ཆོས་མེད་རབས་ཆད་ནག་མོ་ཡིན། །
ཟས་འབྲས་གོས་འབྲས་བཟང་ཡང་ཆོས་མེད་ལག་འབྲས་ངན་པ་ལག་སྟོང་ཡིན། །འཕྲལ་དུ་ཟས་ལ་ཡེངས་
ཀྱང་ཆོས་མེད་རང་མདོ་ཤོར་བ་ཡིན། །ཆོས་དང་ལྡན་ན་བུད་མེད་མཛངས་བཀྲག་ལྡན་པ་ཡིན་ནོ། །དུས་
ད་རེས་རང་མདོ་ཕྱལ་པར་མ་བཏང་། ལྷ་གཅིག་ཁྲོམ་པ་རྒྱན་ལ་ཞལ་ཐེམས་སུ་བཞག་པའོ། །སྤྱི།། །།
(༡༥ན)ཨོཾ་མ་ཎི་པདྨེ་ཧཱུྃ། ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། ཇོ་མོ་བལ་མོ་བཟའ་ཁྲི་བཙུན་
ལ། ཐུགས་དམ་བཀའ་རྒྱས་བཏབ་པ། བལ་མོ་བཟའ། ཆོས་ཉིད་བྱང་ཆུབ་ཀྱི་སེམས་སྐྱེ་བ་མེད་པའི་དོན་
ཅིག་མ་རྟོགས་ན། གཟུགས་བྱད་སྐྱེ་འབྲས་ལེགས་ཀྱང་ཕུང་པོ་བོར་ནས་འཆི་བ་ཡིན་པས། རང་རིག་རང་
གསལ་འབྲལ་མེད་སྒོམས། རིག་པ་དྲི་མེད་རང་ཤར་རྒྱུད་ལ་མ་སྐྱེས་ན། བུ་ཚ་རྒྱལ་བུ་མངའ་ཐང་རྒྱས་ཀྱང་
རང་རེ་འགབ་བཅད་འཁོར་བར་འཁྱམས་པས། རྣམ་རྟོག་དུག་ལྔ་རང་ཤར་རང་གྲོལ་རྒྱ་ཡིས་ཐོབ། ཆོས་
ཉིད་ཡངས་པའི་དོན་ཅིག་རང་ལ་མ་རྙེད་ན། འཇིག་རྟེན་ཁང་ཁྱིམ་ཡུལ་ཞིང་བཞག་ནས་སྟོང་པར་འགྲོ་
བས། རང་སེམས་སངས་རྒྱས་ཀྱི་ཞིང་ཁམས་དག་པར་སྦྱོངས་ཤིག །རང་སེམས་ནོར་བུ་རང་ལ་མ་རྙེད་ན།
ལོངས་སྤྱོད་ཟས་ནོར་ཕྱུག་ཀྱང་སེར་སྣའི་རྒྱུ་ཡིན། སེམས་ཉིད་རང་བྱུང་རྒྱུན་ཆད་མེད་པར་སྤྱོད། སྣང་བ་
- 23 -



མ་ཎི་བཀའ་འབུམ།
རང་གྲོལ་ཞིང་ཁམས་དག་པར་མ་ཤེས་ན། མངའ་རིས་རྒྱལ་སྲིད་ཐམས་ཅད་བདུད་ཀྱི་ལས་ཡིན། འཇིག་
རྟེན་ཁམས་ཀུན་ཐུགས་རྗེ་ཆེན་པོའི་ཞིང་དུ་སྦྱོངས། རང་སེམས་རང་ཤར་ཡེངས་མེད་ངང་ལ་མ་བསྡད་
ན། འཇིག་རྟེན་ཟང་ཟིང་བྱིས་པའི་རྩེད་མོ་ཡིན་པས། རང་ཤར་སེམས་ཀྱི་ལྟད་མོ་མ་ཡེངས་པར་ལྟོས།
རྣམ་རྟོག་དུག་ལྔ་སྐྱེ་མེད་ངང་དུ་མ་བཅོམ་ན། ང་བདག་ཕྱོགས་རིས་དགྲ་ལ་ཟད་པ་མེད་པས། དུག་ལྔ་
རྣམ་རྟོག་གནས་སུ་ཆོམས་ལ་རང་གྲོལ་དུ་ཐོང་། རིག་པ་འཛིན་མེད་ཕྱོགས་མེད་ངང་ལ་མ་བཞག་
ཕྱོགས་འཛིན་ལྟ་བ་འདོད་པས་འཆིང་བས། ལྟ་བ་ཞེ་འདོད་སྤངས་ལ་ཕྱོགས་མེད་མཐའ་བྲལ་ལྟོས། རང་
གསལ་འཛིན་མེད་ངང་ལ་མ་བཞག་ན། བློ་སྒོམ་སེམས་འཛིན་རིག་པ་བཙོན་དུ་འཛིན་པས་གསལ་སྟོང་
ཡེངས་མེད་སྒོམས། རང་གྲོལ་རྩོལ་མེད་ངང་དུ་མ་བཞག་ན། ཚུལ་འཆོས་ལོ་འདོད་སྡིག་སྒྲིབ་མ་ཚོར་བར་
སོགས་པས་ཤུགས་འབྱུང་འགག་མེད་ཆོད། ཡེ་ནས་སྐུ་གསུམ་རང་ངོ་མ་ཤེས་ན། རྩོལ་སྒྲུབ་འབྲས་བུ་
འདོད་པས་འཆིང་བ་རང་(༡༥བ)སེམས་སངས་རྒྱས་ཡིན་པར་རྟོགས། རང་སེམས་རང་དག་གཙང་མར་
མ་ཤེས་ན། དམ་ཚིག་བསྲུང་མཚམས་མ་ཤེས་ཉམས་པ་ཡིན་པས་སྒྱུ་མེད་ཟོལ་ཟོབ་སྤོངས། རང་ཉིད་
ཐུགས་རྗེ་ཆེན་པོར་མ་ཤེས་ན་གཞན་ནས་བསྒྲུབས་པས་མི་འགྲུབ་རང་ཉིད་ལྷ་རུ་ཤེས་པར་གྱིས། སྙིང་
པོ་གསལ་དག་རང་སྒྲར་མ་ཤེས་ན། །བཟླས་བརྗོད་མི་ཚིག་འདྲེས་པས་མི་འགྲུབ་པས། ཨོཾ་མ་ཎི་པདྨེ་
ཧཱུྃ། ཡི་གེ་དྲུག་པ་རྡོ་རྗེའི་བཟླས་པ་གྱིས། འཁོར་བ་སྤངས་པས་མི་སྤོངས་གྲོལ་བར་དཀའ་བས། ཐུགས་
རྗེ་ཆེན་པོ་བསྒྲུབས་ན་གྲོལ་བས། ཨོཾ་མ་ཎི་པདྨེ་ཧཱུཾ་ཞེས་པ་ཟློས། ངའི་སྙིང་གཏམ་ཡིན་པས་བལ་
མོ་བཟའ་སྙིང་ལ་ཆོངས། གཞན་ལ་མ་སྟོན་དང་དུ་ལོང་། འཁོར་བ་རང་གྲོལ་བྱང་ཆུབ་ལམ་ལ་འགྲོ་ཞེས་
གདམས་སོ། །རྗེའི་ཐུགས་དམ་བཀའ་རྒྱའི་སྐོར་རོ། (སྤྱི།། །།
ཨོཾ་མ་ཎི་པདྨེ་ཧཱུྃ། ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། ཇོ་མོ་རྒྱ་མོ་བཟའ་ཀོང་ཇོ་ལ་གསང་
གཏམ་གལ་ཆེར་གདམས་པ། ལྷ་གཅིག་ཀོང་ཇོ་དང་པོ་སྐྱེས་ལས་ཆེ། མི་ལུས་གཙང་མ་ཐོབ་ནས་ཆོས་
མེད་པ་མི་ཚེ་སྟོང་ལོག་བྱེད་པ་ཡིན་པས། སྐྱེ་མེད་སེམས་ཀྱི་རང་བཞིན་རྟོགས་པ་གལ་ཆེ། བར་དུ་དར་
ལ་བབ་ལས་ཆེ། གཞོན་ཚེ་ཆོས་མ་དྲན་པ་སྨྱོན་པ་སྨྱོན་མ་དྲན་པ་མ་རྙེད་པ་
་པ་མ་རྙེད་པ་ཡིན་པས། རང་སེམས་རང་
- 24 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྦྱིན་
གིས་ངོ་ཤེས་པར་བྱས་ལ་ཉམས་སུ་བླང་བ་གལ་ཆེ། ཐ་མ་རྒས་ལས་ཆེ། རྒས་ཁར་ཆོས་མེད་པ་ཁོང་ན་
སྙིང་མེད་པ་ཡིན་པ། ཆོས་ཉིད་གསལ་སྟོང་རྒྱུད་ལ་བརྟེན་པ་གལ་ཆེ། ཚེ་ཟད་འཆི་ལས་ཆེ། འཆི་ཁར་ཆོས་
དང་མ་འགྲོགས་ན་མདོ་མེད་སྡིག་པ་ཁུར་བའི་ཐེག་པ་ཅན་ཡིན་པས། ཆོས་སྐུ་འཆི་མེད་རྟོགས་ནས་འདུ་
འབྲལ་མེད་པ་གལ་ཆེ། ཕ་མ་དྲིན་ཅན་དང་འབྲལ་ལས་ཆེ། གུས་པས་སྲི་ཞུ་བསྐྱེད་ནས་ཤི་ན་ངན་སོང་
གནས་ནས་འདོན་པ་གལ་ཆེ། གཏན་གྲོགས་འདུས་ནས་འབྲལ་ལས་ཆེ། གྲོགས་དང་འཐབ་རྩོད་མེད་
པར་རང་རིག་ཡེ་ཤེས་གྲོགས་དང་འགྲོགས་ནས་འགྲོ་བ་གལ་ཆེ། བུ་ཚ་གསོས་ཕོག་ནས་(༡༦ན
་ནས་(༡༦ན)སོ་སོར་
འགྲོ་ལས་ཆེ། རང་རིག་བུ་དང་ཡེ་ཤེས་བུ་མོ་ལ་བང་ཆོས་བྱེད་པ་གལ་ཆེ། བསགས་པ་འཛད་ལས་ཆེ།
པ་སེར་སྣ་མེད་པར་བཏང་ནས་ཕྱི་མའི་རྒྱགས་ཕྱེ་གྲབས་སུ་གཞུག་པ་གལ་ཆེ། ཡུལ་མཁར་ས་
གཞིས་བཞག་ནས་འགྲོ་ལས་ཆེ། རང་སེམས་བཙོན་ས་ཟིན་ནས་ཆོས་ཉིད་ཡངས་པར་སྡོད་པ་གལ་ཆེ།
ཕྱི་མ་སྐྱེལ་མ་མེད་ལས་ཆེ། སྤྱན་རས་གཟིགས་ལ་གསོལ་བ་བཏབ་ནས་འདི་ཕྱིའི་སྐྱེལ་མ་བཅོལ་བ་
གལ་ཆེ། ལོང་གཏམ་འཆལ་གཏམ་གྱིས་སྡིག་སྒྲིབ་སོག་ལས་ཆེ། ཨོཾ་མ་ཎི་པདྨེ་ཧཱུཾ་ཞེས་རྒྱུན་དུ་ཟློས་པ་
གལ་ཆེ། སེམས་ཀྱི་སྡིག་སྒྲིབ་སོག་ལས་ཆེ། དུག་ལྔ་རང་ཤར་རང་གྲོལ་དུ་གཏོང་བ་གལ་ཆེ། ཕྱོགས་
འཛིན་ཅན་གྱི་ལྟ་བས་འཆིང་ལས་ཆེ། ཕྱོགས་མེད་འཛིན་མེད་ཀྱི་ལྟ་བས་ལ་ཟློ་བ་གལ་ཆེ། སེམས་འཛིན་
སྒོམ་པས་གཟུང་ལས་ཆེ། གསལ་སྟོང་འཛིན་མེད་ངང་ལ་གནས་པ་གལ་ཆེ། ཆེད་བྱེད་སྤྱོད་པ་བྱེད་ལས་
ཆེ། བྱེད་སྤྱོད་ཚུལ་འཆོས་མེད་པ་གལ་ཆེ། རེ་དོགས་འབྲས་བུ་སྒྲུབ་ལས་ཆེ། རང་གནས་སྐུ་གསུམ་ངོ་ཤེས་
པ་གལ་ཆེ། དམ་ཚིག་ཉམས་ཆག་འོང་ལས་ཆེ། རང་སེམས་གཙང་སར་ཐོན་ནས་ཉམས་གྲིབ་སྐྱོན་གྱིས་
མ་གོས་པ་གལ་ཆེ། རྒྱུན་དུ་ཐ་མལ་དུ་ལྡད་ལས་ཆེ། སྒོ་གསུམ་ཐུགས་རྗེ་ཆེན་པོའི་སྐུ་གསུང་ཐུགས་དང་
མི་འབྲལ་བ་གལ་ཆེ། གལ་ཆེ་བ་བཅུ་དྲུག་པོ་འདི་ངའི་གསང་གཏམ་ཡིན་པས། རྒྱ་མོ་བཟའི་ཐུགས་ལ
ཞོག །འདི་ལྟར་བྱས་ན་མི་ལུས་ཐོབ་པ་དོན་ཅན་ཡིན་པས་ཕྱི་མ་བྱང་ཆུབ་ལམ་དུ་ཕྱིན། སེམས་ལ་ཞོག་
ལ་གཞན་ལ་གསང་ངོ་ཞེས་བཀའ་རྒྱས་བཏབ་ནས་གནང་ངོ༌། །རྒྱ་མོ་ཀོང་ཇོ་ལ་གདམས་པ་གསང་གཏམ་
གལ་པོ་ཆེའི་སྐོར་ལགས་སོ། །སྤྱི།། །།
- 25 -



མ་ཎི་བཀའ་འབུམ།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། ནང་
བློན་རྣམས་ལ་བཞག་པའི་ཞལ་གདམས། སྤྱིར་ལྷོ་འཛམ་བུ་གླིང་དུ་སྐྱེས། སངས་རྒྱས་ཤཱཀྱ་ཐུབ་པའི་
བསྟན་པ་དང་འཛོམ་པ་(༡༦བ)རྣམས་སྔོན་ཚོགས་དཔག་ཏུ་མེད་པ་བསགས་པ་ཡིན། སྒོས་བོད་ཁ་བ་
ཅན་གྱི་རྒྱལ་ཁམས་འདི་ལྷ་ཐུགས་རྗེ་ཆེན་པོས་འདུལ་བའི་ཞིང་དུ་གྱུར་པ་ཡིན་པས། ཐུགས་རྗེ་ཆེན་
པོའི་ཆོས་ལ་སྤྱོད་ཅིག །ཐུགས་རྗེ་ཆེན་པོའི་མཛད་སྤྱོད་སྟོང་པ་དང་སྙིང་རྗེ་ཟུང་འཇུག་ཡིན་པས། རང་
དོན་དུ་ཐུགས་རྗེ་ཆེན་པོའི་ལྟ་བ་ནི། ཕྱོགས་མེད་འཛིན་མེད་ངང་ལ་ཞོག །ཐུགས་རྗེ་ཆེན་པོའི་སྒོམ་པ་ནི།
གསལ་སྟོང་འཛིན་མེད་ཀྱི་ངང་ལ་ཞོག །ཐུགས་རྗེ་ཆེན་པོའི་སྤྱོད་པ་ནི། བྱར་མེད་རིས་མེད་ཀྱི་ངང་ལ་ཞོག །
ཐུགས་རྗེ་ཆེན་པོའི་འབྲས་བུ་ནི། རེ་མེད་རང་གནས་ཀྱི་ངང་ལ་ཞོག །ཐུགས་རྗེ་ཆེན་པོའི་དམ་ཚིག་ནི།
སེམས་ཅན་ལ་བྱམས་སྙིང་རྗེས་ཟུང་ཞིག །ཐུགས་རྗེ་ཆེན་པོའི་ཕྲིན་ལས་ནི། འགྲོ་དོན་གང་ལ་གང་
འདུལ་གྱིས་ཤིག །ཚིག་དྲུག་པོ་འདི་ལས་ལྷག་པ་ཐུགས་རྗེ་ཆེན་པོ་དངོས་དང་མཇལ་ཡང་དེ་ལས་བསྟན་
དུ་མེད་པས། འདིའི་དོན་ལ་གནས་པར་གྱིས་ཤིག །མ་རྟོགས་པའི་རྟོགས་རྫུན་མ་འདེབས། མ་བསྒོམས་
པར་སངས་རྒྱས་མ་རེ། མ་བསྒྲུབས་པར་གྲུབ་པ་མི་ཐོབ་པས་ཡི་དམ་ཐུགས་རྗེ་ཆེན་པོ་སྒོམས། སྙིང་པོ།
ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་ཟློས། འགྲོ་དྲུག་གནས་སྦྱོང་བ་ཡིན་ནོ། །དུས་ཕྱི་མའི་གང་ཟག་
ལྟ་བ་ལ་ཞེན་ནས། ཆོས་ལ་རིས་སུ་གཅོད་ཅིང་ཆོས་སྤྱོད་སྤོང་། ཐུགས་རྗེ་ཆེན་པོ་དང་ཡི་གེ་དྲུག་པ་རྒན་
རྒན་དང་བྱིས་པའི་ཆོས་ཡིན་ཟེར་ནས་ཁྱད་གསོད་བྱེད་པ་འགའ་འོང་བས། དེ་རྣམས་ནི་བདུད་ངག་ལ་
ཞུགས་པ་བྱ་བ་ཡིན་ནོ། །ཕྱི་མ་ལ་གཏན་སྡུག་འཁོར་བའི་གཏིང་དུ་འགྲོ་བས་ཐུགས་རྗེ་ཆེན་པོའི་ཆོས་
ལ་ཐེ་ཚོམ་མ་ཟ་བར་སྒྲུབས། སྒྲུབ་ཐག་འདི་ལས་ཉེ་བ་མེད་དོ། །བྱིན་རླབས་འདི་ལས་ཆེ་བ་མེད་དོ། །
ཐུགས་རྗེ་ཆེན་པོའི་ལྟ་བ་གཏིང་ནས་རྟོགས་ཀྱང་ཆོས་གཞན་ལ་སྐུར་པ་མ་འདེབས། སངས་
ངས་རྒྱས་དང་
སེམས་ཅན་མཉམ་པར་རྟོགས་ཀྱང་། སེམས་ཅན་ལ་སྙིང་རྗེས་ཟིན་པར་གྱིས་ལ་གནོད་པ་མ་བྱེད། ཡང་
དག་པའི་དོན་ལ་བྱར་མེད་དུ་རྟོགས་ཀྱང་ཆོས་སྤྱོད་བཅུ་མི་སྤོང་། དགོངས་(༡༧ན)པ་སངས་རྒྱས་དང་
མཉམ་པར་རྟོགས་ཀྱང་ལྷ་དཀོན་མཆོག་གསུམ་མཆོད། སྣང་སྲིད་ཀྱི་ཆོས་རང་སར་གྲོལ་ཡང་། བླ་མ་ཡི་
- 26 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དམ་མཁའ་འགྲོ་ལ་གསོལ་བ་ཐོབ། སེམས་ལ་རང་དབང་ཐོབ་ནས་རིགས་པ་བཀོལ་དུ་བཏུབ་ཀྱང་གྲོགས་
ཕུགས་ཆོས་ལ་གཏོད། ས་ལམ་ལ་སྦྱང་བགྲོད་མེད་པར་ཆོས་ཉིད་ངོས་ཟིན་ཡང་འདུས་བྱས་ཀྱི་དགེ་
བའི་རྩ་བ་རྒྱུན་མི་བཅད།
སེམས་ཉིད་སངས་རྒྱས་ཡིན་ཡང་རང་
པང་རང་སེམས་གསལ་དག་བྱི་དོར་གྱིས། ཅིར་
སྣང་སེམས་ཀྱི་རོལ་བ་ཡིན་ཡང་འཁོར་བའི་ཆོས་ལ་ཐ་མལ་གྱི་ཤེས་པ་མ་འཇུག །ཆོས་ཉིད་བསམ་དུ་
མེད་པ་ལ་ལོངས་སྤྱོད་ཀྱང་བྱང་ཆུབ་སེམས་དང་ལྡན་པར་མཛོད། འབྲས་བུ་ཆོས་སྐུ་རང་ལ་ཡེ་ནས་ཡོད་
པར་ཤེས་ཀྱང་ཡི་དམ་ཐུགས་རྗེ་ཆེན་པོ་དང་འགྲོགས། སེམས་ལ་སྐྱེ་འཆི་མེད་པར་རྟོགས་ཀྱང་འཆི་བ་
དྲན་པར་གྱིས་ལ་སྒོམས། བསོད་ནམས་དཔག་ཏུ་མེད་ཀྱང་ཆོས་དང་ཟང་ཟིང་གི་སྦྱིན་པ་ཅི་གྲུབ་ཐོང་།
སངས་རྒྱས་ལོགས་ནས་སྒྲུབ་ཏུ་མེད་ཀྱང་དགེ་བའི་རྩ་བ་བྱང་ཆུབ་ཏུ་བསྔོས། ད་ལྟར་གྱི་སྣང་བ་རང་གི་
སེམས་ཀྱི་སྣང་བ་ཡིན་ཀྱང་ཐུགས་རྗེ་ཆེན་པོ་ཞིང་ཁམས་སུ་ཤེས་པར་གྱིས། སྒྲ་གྲག་པ་ཐམས་ཅད།
ཨོཾ་
མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པའི་སྒྲར་ཤེས་པར་གྱིས། སེམས་ཀྱི་དྲན་རྟོག་ཐམས་ཅད་རང་ཤར་
རང་གྲོལ་དུ་ཤེས་པར་གྱིས། ཐུགས་རྗེ་ཆེན་པོའི་མཛད་སྤྱོད་ཡིན་པས་འཇིག་རྟེན་འདིའི་གྲགས་པའི་
དོན་དུ། ཕྱི་མའི་རྣམ་སྨིན་ལ་མི་འཛེམ་པའི་ལས་མ་
པས་མ་བྱེད། སེམས་ཅན་རྣམས་ལ་བྱམས་སྙིང་རྗེ་བྱང་ཆུབ་
ཀྱི་སེམས་དང་མི་བྲལ་བར་གྱིས། མི་དགེ་བ་བཅུ་སྤོངས། དགེ་བ་བཅུ་དང་དུ་ལོང་། དུག་ལྔ་མ་སོག །
ཆེད་མེད་ལ་དགྲར་མ་ལྟ། གཡོ་དང་རྫུན་དང༌། རྐུ་འཕྲོག་གིས་ཟས་ནོར་མ་ཚོལ། ཕྱི་མ་ལ་རྣམ་སྨིན་མི་
ཐེག །ཡི་དགས་གནས་སུ་སྐྱེ། དགོས་པ་མེད་པར་སྨྲ་བ་མང་པོས་ཕ་རོལ་པོའི་སེམས་ལ་ཕོག་ནས་གཉིས་
ཀས་སྡིག་པ་སོག །སྡིག་པ་བྱེད་པའི་མི་དང་མ་འགྲོགས་སྡིག་པ་ཞོར་ལ་འགོ །ཡོན་ཏན་ཅན་དང་འགྲོགས་
ན་ཡོན་ཏན་ཞོར་ལ་འགོ །(༡༧བ)ཞེ་སྡང་སྐྱེ་བའི་སར་མི་བསྡད། ཟག་པ་ཞོར་ལ་སོག །ཆགས་པ་སྐྱེ་བའི་
སར་མི་བསྡད་སྡུག་བསྔལ་ཞོར་ལ་འོང་། ལུས་སེམས་བདེ་བར་བསྡད་ན་དགེ་བ་ངང་གིས་འཕེལ། ཕ་
མ་དང་སློབ་དཔོན་ལ་རིམ་གྲོ་བསྐྱེད་ན་ཚོགས་རྫོགས་ཤིང་སྒྲིབ་པ་བྱང་ནས་ལན་ཆགས་ཁྱེར། ཐུགས་
རྗེ་ཆེན་པོ་བསྒོམས་ནས། ཨོཾ་མ་ཎི་པདྨེ་ཧཱུཾ་ཞེས་པ་འདི་བཟླས་ན་སྒྲིབ་པ་བྱང་ནས་བྱང་ཆུབ་ཐོབ་བོ། །འདི་ལ་
ཡིད་མི་ཆེས་པ་རྣམས་སྔོན་གྱི་ལས་འཕྲོ་མེད་པས་འཁོར་བར་འཁྱམ་དུ་ཐོ་བ་ཡིན། དེས་ན་ཐུགས་རྗེ་
27 -



མ་ཎི་བཀའ་འབུམ།
ཆེན་པོ་ཉམས་སུ་ལོང་ཅིག །སྤྲུལ་པའི་རྒྱལ་པོས་ནང་བློན་རྣམས་ལ་བཞག་པའི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། ཕྱི་
བློན་རྣམས་ལ་གདམས་པ། བོད་ཀྱི་རྒྱལ་པོ་སྙན་ཁུང་སྲབ་ལ་གྲོས་ཁ་ཡང་། བོད་ཀྱི་བློན་པོ་གདུག་པ་
ཆེ་ལ་ཆོས་ལ་གནག །གཞོན་པ་ཤར་རྣམས་ནི་ངོ་མི་རྟག་ལ་འགྱུར་ལྡོག་ཆེ། བུད་མེད་རྣམས་ནི་ཁོང་མི་
སྲུན་ལ་དབང་ཆེ། བྱིས་པ་རྣམས་ནི་ཤེས་བཞིན་རགས་ལ་ཅོལ་ཆུང་། སྤྱིར་མི་ཐམས་ཅད་ཉོན་མོངས་པ་
རགས་ལ་སྙིང་དུ་འགོང་པོ་ཞུགས་ནས། བོད་ཁྲབ་བརྒྱ་བྱང་བུ་རྒྱུན་ཆད་པ་ལྟར། སིལ་བུ་སིལ་བུར་སོང་
ནས། ནང་འཁྲུག་དང་དམེ་འཁྲུག་བྱེད། ཕ་སྤུན་ནང་མི་འཆམ། སོ་ཁ་ཕྱི་སྒོ་ལ་གཏོད། གོང་ལ་ཚེར་མས་
བསྐོར། མཐོན་པོ་སྐྱོགས་ཀྱིས་འདེབས། ཆེ་རིགས་དུག་གིས་གསོད། དྲག་རིམ་མཚོན་གྱིས་གསོད། ཤར་
ར་མདའ་སྟན་བྱེད། དཔའ་བོ་རྡོ་སྟན་བྱེད། བོད་ཀྱི་རྒྱལ་ཁམས་ཐམས་ཅད་འཁྲུགས་ནས་བདེ་བ་མི་
འོང་བས། དེའི་ཚེ་བོད་ཀྱི་རྣམས་འདོད་སེམས་ལངས་ནས། བཟང་ངན་ནོར་གྱིས་འབྱེད། ཚོང་དང་ཁེ་
སྤོགས་ཀྱི་སྦྱོར་བ་དང་དུ་བླངས་ནས། བརྗེ་བཙུན་པའི་ཆ་བྱད་བྱས་ནས་མཐའ་ནོར་དབུས་སུ་དྲངས།
དབུས་ནོར་མཐའ་རུ་སྐྱེལ། མཐའ་མི་རྣམས་དབུས་ཀྱི་ཆོས་བྱེད་པ་ལ་དད་པ་སྐྱེ་ཡང་། དབུས་ཀྱི་མི་དང་
ཆོས་བྱེད་རྣམས་ཉོན་མོངས་པའི་དབང་(༡༨ན)དུ་སོང་ནས་ཁེ་གྲགས་ཆེ། འཁོར་སུ་མང་དང་བསོད་
ནམས་སུ་ཆེ་འགྲན། སྒོམ་སྒྲུབ་ཀྱི་རྩལ་མི་འདྲེན་པར་ནོར་དང་བསོད་ནམས་འགྲན། དམ་ཚིག་དང་སྡོམ་
པ་མི་བསྲུང་བར་ཆེ་བ་དང་གྲགས་པ་འགྲན། གྲུབ་པ་ཐོབ་པ་ནམ་ལངས་པའི་སྐར་མ་བས་ཉུང་། དེ་ལྟ་
བུའི་དུས་ངན་པ་ཅིག་དུས་ཀྱི་མཐའ་ལ་འོང་བས། དེའི་དུས་སུ་ཆོས་བྱེད་རྣམས་ཀྱི་ཁ་བཟུང་ནས་གཅིག་
གཅིག་སྐུར་པ་འདེབས་ཤིང་སྨོད། ཆོས་བྱེད་རྣམས་གཅིག་ལ་གཅིག་གཤེ་ཞིང་རྩོད། ལྟ་བ་ཁ་ལ་
ཁྱེར་ནས་ཉམས་སུ་མི་ལེན། ཆོས་དར་ལ་མ་སྨིན་པའི་དུས་ཅིག་བྱུང་ཙ་ན། སངས་རྒྱས་ཤཱཀྱ་ཐུབ་པའི་
བསྟན་པ་ཉམས་པས། བཙུན་པ་ཁྱིམ་ཐབས་བྱེད་གནས་གཞི་སྡེ་འཁྲུག་བྱེད། དུས་རེ་ཙམ་ན་ཐུགས་རྗེ་
ཆེན་པོའི་བསྟན་པ་དར་ནས། ཨོཾ་མ་ཎི་པདྨེ་ཧཱུཾ་ཞེས་པ་ཡི་གེ་དྲུག་པ་རང་བྱུང་དུ་ཤར་ནས། བོད་ཐམས་
ཅད་ཡིད་ཆེས་པར་བྱེད་པས། དེའི་དུས་སུ་ཐུགས་རྗེ་ཆེན་པོ་སྒྲུབས་ཤིག །ཡིད་བརྟན་པར་གྱིས་ལ་ཐུགས་
-28 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རྗེ་ཆེན་པོའི་ཆོས་ལ་བློ་མ་ལྡོག་ཅིག །རྟོགས་པའི་ལྟ་བ་ལ་ཐེ་ཚོམ་མ་ཟ་ཅིག །སྒོམ་པ་བྱིང་རྨུགས་སུ་མ་
སོང་བར་གསལ་སྟོང་གི་བྱི་དོར་གྱིས་ཤིག །ཉམས་རྒྱུད་ལ་ཤར་བ་དེ་ཡལ་དུ་མ་གཞུག །བརྩོན་འགྲུས་
ཀྱི་གོ་ཆས་ལུས་ངག་ཡིད་གསུམ་ཐ་མལ་དུ་མ་སྡོད་པར་ཐུགས་རྗེ་ཆེན་པོའི་སྐུ་གསུང་ཐུགས་སུ་སྒྲུབས།
བླ་མ་དྲན་པར་གྱིས་ལ་གསོལ་བ་ཐོབ། སྣང་བ་རང་ཁར་མ་བཏང་བར་ཆགས་སྡང་རང་སར་གྲོལ་དུ་ཆུག །
ཉིན་མཚན་དུས་གསུམ་དུ་སེམས་ཀྱི་རྒྱུད་ལ་ལྟོས་ཤིག །མི་དགེ་བའི་རྣམ་པར་རྟོག་པ་རང་སར་ཡལ་དུ་
ཆུག །དུག་ལྔ་རང་ཁ་མར་མ་བཏང་རང་ཤར་རང་གྲོལ་དུ་ཐོང་། ཡུལ་སྣང་འཛིན་པ་ངོས་གཟུང་མེད་
པར་ཞོག །རྣམ་རྟོག་དུག་ལྔ་འགྱུ་བ་རྗེས་མེད་རང་དངས་ངང་ལ་ཞོག །སྙན་མི་སྙན་གྱི་ཚིག་བྲག་ཅ་ལྟ་
བུར་ཐོང་། །ལུས་ཀྱི་ནད་དང་སེམས་ཀྱི་སྡུག་བསྔལ་སྔོན་གྱི་ལས་སུ་སོམ། །ཉེ་འབྲེལ་དྲུང་པོ་ལ་སོགས་
ཐུགས་རྗེ་ཆེན་པོའི་ཆོས་ལ་ཁོད། །ཕའི་དོད་དུ་ཐུགས་རྗེ་ཆེན་པོ་བསྒོམས། །མའི་དོད་(༡༨བ)དུ་ཡི་གེ་
དྲུག་མ་བགྲངས། །གྲོགས་ཀྱི་དོད་དུ་ཆོས་ཉིད་བག་མ་ལོང་། །བུའི་དོད་དུ་ཐབས་ཀྱི་དོན་ལ་ལྟོས། །བུ་
མོའི་དོད་དུ་ཤེས་རབ་ཡེ་ཤེས་ལྟོས། །སྤུན་ཟླའི་དོད་དུ་རིག་པ་རྩལ་སྤྱོད་གྱིས། །ཟས་ཀྱི་དངས་མར་ཏིང་
འཛིན་བདེ་གསལ་ཟོ། །སྐོམ་གྱི་དངས་མར་བླ་མའི་གདམས་ངག་འཐུང་
། །གོས་ཀྱི་དམ་པར་སྡོམ་ཁྲིམས་
གཙང་མར་བསྲུངས། །རྒྱན་གྱི་མཛེས་པར་མ་བཅོས་རང་སར་ཞོག །ལྟ་བའི་མཐའ་ནི་རྟོགས་པའི་གདེངས་
དང་ལྡན་པ་ལ་ཐུག་གོ །སྒོམ་པའི་མཐའ་ནི་གོམས་པ་བརྟན་པ་ལ་ཐུག་གོ །སྤྱོད་པའི་མཐའ་ནི་མ་བཅོས་ པ་
ལ་ཐུག་གོ །འབྲས་བུའི་མཐའ་ནི་སྐུ་གསུམ་རང་ལ་གནས་པ་ལ་ཐུག་གོ །དམ་ཚིག་གི་མཐའ་ནི་རང་
སེམས་དྲི་མ་མེད་པ་ལ་ཐུག་གོ །སྙིང་རྗེའི་མཐའ་ནི་རང་བས་གཞན་གཅེས་པ་ལ་ཐུག་གོ །ཐུགས་རྗེ་
ཆེན་པོའི་མཐའ་ནི། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ལ་ཐུག་གོ །རང་དོན་སྒྲིབ་པ་སྦྱོང་བ་
ཡང་ཡི་གེ་དྲུག་པ་འདི་ཡིན་ནོ། །གཞན་དོན་འགྲོ་དྲུག་གི་གནས་སྤྱོད་པ་ཡང་ཡི་གེ་དྲུག་པ་འདི་ཡིན་ནོ། །ཚེ་
འདི་ལ་ཐུན་མོང་གི་དངོས་གྲུབ་འབྱུང་བ་ཡང་ཡི་གེ་དྲུག་པ་འདི་ཡིན་ནོ། །ཕྱི་མ་ལ་ཐུགས་རྗེ་ཆེན་པོའི་
དངོས་གྲུབ་འབྱུང་བ་ཡང་ཡི་གེ་དྲུག་པ་འདི་ཡིན་ནོ། །ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཟློས་
ཤིག །སྒྲོགས་ཤིག །སྒྲུབ་ཅིག །སྟོན་ཅིག །ཤོད་ཅིག །སྔ་མའི་སངས་རྒྱས་ཀྱི་གཤེགས་ཤུལ། ད་ལྟར་གྱི་
- 29 -



མ་ཎི་བཀའ་འབུམ།
སངས་རྒྱས་ཀྱི་བརྟེན་ས། ཕྱི་མའི་སངས་རྒྱས་ཀྱི་ལམ་ཡིན་ནོ་ཞེས་ཕྱི་བློན་རྣམས་ལ་གདམས་པའོ། །། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་སྲོང་བཙན་སྒམ་པོས། ཐུགས་རྗེ་ཆེན་པོའི་ཞལ་
གདམས་བོད་ཀྱི་བློན་འབངས་རྣམས་ལ་བཞག་པ། ལྷོ་འཛམ་བུའི་གླིང་དུ་སྐྱེས། སངས་རྒྱས་ཤཱཀྱ་ཐུབ་
པའི་བསྟན་པ་དང་འཛོམ། ཁ་བ་ཅན་གྱི་རྒྱལ་ཁམས་འདི་ལྷ་ཐུགས་རྗེ་ཆེན་པོས་འདུལ་བའི་ཞིང་ཁམས་
ཡིན་པས། བོད་ཀྱི་མི་རྣམས་སྐྱེས་པ་ཁྱོ་གར་སྐྱེས། སྐྱེས་ནས་འཆི་བ་མ་དྲན་པ་རྣམས་སྙིང་མེད་པ་ཡིན་
ནོ། །སྔར་མ་ཤི་བ་མེད། ད་ལྟ་མི་འཆི་བ་མེད། (༡༩༩ན)ཕྱིས་མི་འཆི་བ་མི་འོང་བས་འཆི་ངེས་པ་ཡིན། ཚེ་
ལ་དུས་བཏབ་མེད་པས་ནམ་འཆི་ཆ་མེད། འཆི་རྐྱེན་མང་བས་ནམ་འཆི་ཆ་མེད། ཚེ་ཉིན་མཚན་གཉིས་
ཀྱིས་འཛད་པས་འཆི་བ་ལ་ཞག་མྱུར་དུ་འགྲོ །འཆི་བ་ལ་དམ་པའི་ཆོས་མིན་པ་སྐྱབས་གཞན་མེད། ཤི་
ནས་འགྲོ་བ་རིགས་དྲུག་འཁོར་བའི་སྐྱེ་གནས་སྡུག་བསྔལ་གྱི་བཙོན་ར་ནས་མི་ཐར་བས། ཐུགས་རྗེ་
ཆེན་པོ་མིན་པ་མགོན་མེད་སྐྱབས་མེད། འགྲོ་དྲུག་གི་སྐྱེ་གནས་གཅོད་པ་ལ། ཨོཾ་མ་ཎི་པདྨེ་ཧཱུཾ་ཞེས་པའི་
སྙིང་པོ་ཡི་གེ་དྲུག་པ་འདི་མིན་པའི་ཐབས་མེད། ལྷ་ཐུགས་རྗེ་ཆེན་པོ་སྒོམས། སྙིང་པོ་ཡི་གེ་དྲུག་པ་འདི་
ཟློས་ཤིག །བོད་ཀྱི་མི་རྣམས་སྤྱང་པོ་དང་དྲུང་པོར་འཁྲུངས་འཁྲུངས་ནས། ཆོས་མེད་དང་མདོ་མེད་མ་
བྱེད་ཅིག །འཆི་ཁར་སྡིག་པ་མ་ཁུར་ཅིག །དབང་ཆེ་ཁ་དྲུག་འཆོང་འཆོང་ནས། རང་ཚབས་རང་ལ་བྱས
ནས། ངན་སོང་གསུམ་གྱི་སྡུག་བསྔལ་མ་སྒྲུབ་ཅིག །སྡང་བའི་དགྲ་བོ་འདུལ་འདུལ་ནས། ཉོན་མོངས་
དུག་ལྔ་མ་ཐུལ་བར། དམྱལ་བའི་ཡུལ་དུ་མ་འགྲོ་ཅིག །མཉམ་གཉིས་འཐབས་འོག་ཏུ་འཛུད་འཛུད་ནས། །
རང་རྒྱུད་ཁེབས་པ་མ་ཐུལ་བར། །ལྷ་མ་ཡིན་འཐབ་རྩོད་ཀྱི་ཡུལ་དུ་མ་འགྲོ་ཞིག །གཡོ་ཁྲམ་སྣ་ཚོགས་
སྒྲུབ་བསྒྲུབས་ནས། །སྡིག་པ་རྣམ་སྨིན་ཁུར་དུ་ཁུར། ལྷན་ཅིག་སྐྱེས་པའི་འདྲེ་ལག་ཏུ་མ་འགྲོ་ཅིག །ཁ་
སྨྲས་དང་ཚིག་རྩུབ་ཀྱི་རུ་ཤགས་འདེབས་འདེབས་ནས། ང་བདག་འགོང་པོའི་ཕྱི་རུ་འགྲེངས་ནས། ལྷན་
ཅིག་སྐྱེས་པའི་ལྷ་ཤགས་འཕམ་དུ་མ་གཞུག་ཅིག །ཞེ་སྡང་འགྲན་སེམས་བྱེད་བྱེད་ནས། ཞེ་ནག་འགྲན་
སེམས་དང་མ་བྲལ་བར། དམྱལ་བའི་ལྕགས་མཁར་སྒོ་མེད་ནང་དུ་མ་འགྲོ་ཞིག །ཚེ་འདིའི་འདུན་མ་
སྒྲུབ་བསྒྲུབས་ནས། ཚེ་ཕྱི་མ་དྲན་པ་མེད་པར་བཞག་ནས། མི་ཚེ་སྟོང་ལོག་བྱས་ནས་ངན་སོང་གི་གནས་
- 30 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རང་འཆི་
་འགྲོ་ཞིག །
སུ་མ་འགྲོ་ཅིག །ཕ་ཡུལ་མཁར་ཁྱིམ་དུ་སྡོད་སྡོད་ནས། །མི་ཚེ་ཡེངས་མ་ལམ་དུ་ཟད་ནས། རྟེན་མེད་
གནས་མེད་དུ་མ་འགྲོ་ཞིག །མགོ་སྐོར་གྲོགས་ལ་ཆགས་ཆགས་ནས། བུ་ཚ་རིགས་
(༡༩བ)རྒྱུད་ཀྱི་འདམ་
དུ་ཚུད། གཏན་སྡུག་གི་ཡུལ་དུ་མ་འགྲོ་ཞིག །ནོར་རྫས་ཡོ་བྱད་སོག་སོག་ནས། །སེར་སྣའི་མདུད་པ་མ་
གྲོལ་བར། །ཡི་དྭགས་ཀྱི་ཡུལ་དུ་མ་འགྲོ་ཞིག །གཉེན་བཤེས་གྲོགས་པོ་སྐྱོང་བསྐྱོངས་ནས། །ནོར་དགྲ་
རྫ་ས་འདྲེ་རྫས་དང་ཁ་ལན་དུ་བཏང་ནས། རང་ ཅི་ཁོར་ལག་པ་སྟོང་བར་མ་འགྲོ་ཞིག །གོས་འཇམ་པོ་
ལེགས་པོ་གྱོན་གྱོན་ནས། །མཛེས་སྡུག་ལུས་ལ་བརྒྱན་བྱས་ནས། །གོས་མེད་གཅེར་བུར་མ་
གཞན་དག་རྒས་པ
ས་པའི་ལུས་ལ་ལྟ་ལྟ་ནས། རང་རེ་རྒས་པ་མ་ཚོར་བར། །རྒས་ཁར་ཆོས་མེད་མ་བྱེད་ཅིག །
གཞན་ན་བ་ལ་རིམ་གྲོ་བྱེད་བྱེད་ནས། རང་ཉོན་མོངས་གཅོང་ནད་ཀྱིས་ཟིན་པ་མ་ཚོར་པར། ནད་བཅོས་
ཁ་མེད་པར་མ་བཞག་ཅིག །གཞན་འཆི་བ་ལ་མྱ་ངན་བྱེད་བྱེད་ནས། །རང་ལ་འཆི་བ་འོང་བ་མ་ཚོར་བར། །
འཆི་ཁར་ཆོས་མེད་མ་བྱེད་ཅིག །བོད་ཀྱི་མི་རྣམས། སྐྱབས་གནས་དཀོན་མཆོག་གསུམ་པོ་ཁུར། །
ཐུགས་རྗེ་ཁོང་ལས་ཆེ་བ་མེད། །རྒྱབ་རྟེན་དུ་མཚན་ལྡན་བླ་མ་བསྟེན། བྱིན་རླབས་ཁོང་ལས་ཆེ་བ་མེད། །
ཡི་དམ་ཐུགས་རྗེ་ཆེན་པོ་སྒྲུབས། །ཡི་དམ་འདི་ལས་བཟང་བ་མེད། །སྙིང་པོ་ཡི་གེ་དྲུག་པ་ཟློས། །སྒྲིབ་
སྦྱོང་འདི་ལས་ལྷག་པ་མེད། །བཀའ་སྲུང་ཡེ་ཤེས་མཁའ་འགྲོ་མ་ཆོད། །གྲོགས་སུ་འདི་ལས་བཟང་བ་
མེད། །ཆོས་སུ་ཐུགས་རྗེ་ཆེན་པོ་སྤྱོད། །ཆོས་སྐལ་འདི་ལས་བཟང་བ་མེད། །ཐུགས་རྗེ་ཆེན་པོའི་ལྟ་བ་
ནི། །ཕྱོགས་མེད་མཐའ་བྲལ་གྱི་ངང་ལ་ལྟོས་ཤིག །ལྟ་བ་འདི་ལས་བཟང་བ་མེད་དོ། །ཐུགས་རྗེ་ཆེན་
པོའི་སྒོམ་པ་ནི། །གསལ་སྟོང་འཛིན་མེད་ཀྱི་ངང་ལ་སྒོམས་ཤིག །སྒོམ་པ་འདི་ལས་བཟང་བ་མེད་དོ། །
ཐུགས་རྗེ་ཆེན་པོའི་སྤྱོད་པ་ནི། རང་ཤར་རང་གྲོལ་ངང་ལ་སྤྱོད་ཅིག །སྤྱོད་པ་འདི་ལས་བཟང་བ་མེད་དོ། །
ཐུགས་རྗེ་ཆེན་པོའི་དམ་ཚིག་ནི། རང་སེམས་སྐུ་མེད་དྲང་པོར་བསྲོང་ཞིག །དམ་ཚིག་འདི་ལས་གཙང་བ་
མེད་དོ། །ཐུགས་རྗེ་ཆེན་པོའི་མཛད་སྤྱོད་ནི། སྟོང་ཉིད་སྙིང་རྗེས་སེམས་ཅན་ཟུང་ཤིག །ཐུགས་རྗེ་འདི་ལས་
(༢༠ན)ཆེ་བ་མེད་དོ། །ཐུགས་རྗེ་ཆེན་པོའི་འབྲས་བུ་ནི། རང་སེམས་སྐུ་གསུམ་དུ་གྲུབ་པས་སྒྲུབས་ཤིག །
འབྲས་བུ་འདི་ལས་སྒྲུབ་ཏུ་མེད་དོ། །ང་ནི་བཞུགས་ཀྱང་དེ་ལས་མེད་དོ། །ང་དང་བྲལ་ཡང་དེ་ལས་མེད་
- 31 -



མ་ཎི་བཀའ་འབུམ།
དོ། །དུས་ཕྱི་མའི་སེམས་ཅན་རྣམས་དེ་ལྟར་སྤྱོད་ཅིག་ཅེས་རྒྱལ་པོས་སྐྱེས་པ་རྣམས་ལ་གདམས་པ་ཞལ་
ཐེམས་སུ་བཞག་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། བོད་
འབངས་སྤྱི་མཐུན་ལ་གསུངས་པ། བོད་ཀྱི་མི་རྣམས་ཉོན་ཅིག །བོད་ཁ་བ་ཅན་གྱི་མི་རྣམས་སྤྲེའུ་དང་བྲག་
སྲིན་མོའི་བུར་སོང་བས། ཁོང་ཅོལ་ཆུང་བས་ཁ་སྦྱིན། ཁྲེལ་འཛེམ་དང་ངོ་ཚ་ཆུང་ལ་གསར་འགྲོགས་ལ་
དགའ། དད་པ་ཆུང་ལ་སྡིག་པ་མི་འཛེམ། འགྲན་སེམས་ཆེ་ལ་ཕྲག་དོག་ཆེ། འདོད་ཐག་ཉེ་ལ་ཚིག་མི་
བཙན་པས། དུས་ཕྱི་མའི་མི་རྣམས་ཆོས་དང་གང་ཟག་གཉིས་ཀ་ལ་གསར་འགྲོགས་ཆེ་བས་ཆོས་བྱེད་
པ་ལ་སྒྲོ་སྐུར་འདོགས། ཆོས་ལ་ནི་གསར་སྔས་ཆེ་བས་དར་སྐྱེན་ལ་ནུབ་སྐྱེན། སྒྲུབ་མི་ནུས་པར་བཤད་
འདོད། བསོད་ནམས་དང་འདུ་འཛི་ལ་དགའ། ཆོས་བརྒྱད་ཀྱིས་སྦགས་པ་འདོད་པ་ཤ་སྟག་འབྱུང་བས།
དེའི་དུས་སུ་ཐུགས་རྗེ་ཆེན་པོའི་བསྟན་པ་དར་བས་ལྷ་དཀར་པོ་བསྒོམ་པ་མང་། རྡོ་དཀར་པོ་ཟ་བའི་
དུས། ཆོས་དར་ལ་མ་སྨིན་པའི་དུས་བྱ་བ་ཡིན་པས། དེའི་ཚེ་ཐུགས་རྗེ་ཆེན་པོའི་ཆོས་བྱེད་པར་འདོད་ན་
འཁོར་བའི་མཚན་ཉིད་མི་རྟག་པ་ཡིན། རང་རྟག་ཏུ་རེ་སྟེ་ཚེའི་འགྲིབ་ལུགས་བུད་མེད་ཀྱི་དྲུ་བུ་འཐུལ་བ་
བཞིན་མཛད་པ་ཡིན། ཉི་མ་ནུབ་པའི་གྲིབ་སོ་བཞིན་འདེད་དེ། བྲོས་པས་མི་ཐར། ཐོ་ཡོར་ལ་བྱ་སྒྲོ་བཙུགས་
པ་རླུང་གིས་གཡོ་བ་ལྟར་ནམ་འཆི་ཆ་མེད་པ་ཡིན་ནོ། །བཙོན་གསོད་སར་ཁྲིད་པ་ལྟར་འཆི་བ་ལ་ཇེ་ཉེ
ཇེ་ཉེར་སོང་ནས་འཆི་ངེས་པ་ཡིན། མི་ཤ་འོ་དང་མི་དོང་བ་ཕྲད་པ་ལྟར་འཆི་བ་ལ་གླུ་ཐབས་མེད་པ་ཡིན། དེ་
ལ་ཚེ་འདི་བས་ཕྱི་མ་གཅེས་ཏེ་མི་དྲན་པ་ཡིན། དེ་ལྟར་དུག་ལྔ་རང་ཁར་སྦྱར་ན། ཞེ་སྡང་གི་མེ་འབར་བས་
དགྲ་མ་ཐུལ་གྱིས་དོགས་ནས་རང་གི་སྲོག་ལ་མི་ལྟ། (༢༠བ)འདོད་ཆགས་ཀྱི་ཆུ་གྲུགས་པས་གཉེན་མ་
སྐྱོངས་ཀྱིས་དོགས་ནས། ནོར་རྫས་ལ་གདུང་སེམས་ཀྱིས་ཟས་འདོད་པ་དང་འདྲ། གཏི་མུག་གི་མུན་པར་
ཚུད་པས་རང་ངོ་རང་གིས་མ་ཤེས་པ་མུན་ཁུང་དུ་རྫས་ཚོལ་བ་དང་འདྲ། ང་རྒྱལ་གྱི་རི་བོ་ལ་འཛེགས་
པས་ང་བདག་གི་འགོང་པོ་དང་མ་བྲལ་བ་ཆུ་རྩལ་ཅན་ཆུས་ཁྱེར་བ་དང་འདྲ། ཕྲག་དོག་གི་ཆུབ་མར་
ཚུད་པས་གཉིས་ཀ་ཕུང་བ་སྟོབས་ཅན་གཡང་སར་འཛིངས་པ་དང་འདྲ། ཉོན་མོངས་དུག་ལྔ་རང་ཁར་
32 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སོང་བ་རྩྭ་ལ་མེ་མཆེད་པ་དང་འདྲ། དུག་ལྔ་རང་ཁར་སྤྱོད་པས་ཞེ་སྡང་གིས་དམྱལ་བར་སྐྱེ། ཚ་གྲང་གི་
སྡུག་བསྔལ་མྱོང་། སེར་སྣས་ཡི་དགས་སུ་སྐྱེ། བཀྲེས་སྐོམ་གྱི་སྡུག་བསྔལ་མྱོང་། གཏི་མུག་གིས་བྱོལ་སོང་
དུ་སྐྱེ། བཀོལ་སྤྱད་ཀྱི་སྡུག་བསྔལ་མྱོང་། འདོད་ཆགས་ཀྱིས་མིར་སྐྱེ། འགྱུར་བའི་སྡུག་བསྔལ་མྱོང་། ཕྲག་
དོག་གིས་ལྷ་མ་ཡིན་དུ་སྐྱེ། འཐབ་རྩོད་ཀྱི་སྡུག་བསྔལ་མྱོང་། ང་རྒྱལ་གྱིས་ལྷར་སྐྱེ། འཕོ་ལྟུང་གི་སྡུག་
བསྔལ་མྱོང་། འགྲོ་དྲུག་སྡུག་བསྔལ་གྱིས་གཅིག་ནས་གཅིག་ཏུ་འཁོར་བས་སྡུག་བསྔལ་གྱི་མཐའ་མི་
ཆོད་པ་ཡིན་ནོ། །སྡུག་བསྔལ་དེ་ལས་བཟློག་པའི་ཐབས་བཀའ་རྒྱ་ཆེ་ལུང་གྲངས་མང་ཡང་། འགྲོ་དྲུག་
གི་སྡུག་བསྔལ་ལས་ཐར་བར་བྱེད་པ་ལ་ཐུགས་རྗེ་ཆེན་པོ་ལས་ལྷག་པ་མེད། སྙིང་པོ་ཡི་གེ་དྲུག་པས་
རིགས་དྲུག་གི་སྐྱེ་སྒོ་གཅོད་པ་ཡིན། ཨོཾ་མ་ཎི་པདྨེ་ཧཱུྃ། ཨོཾ་ཡེ་ཤེས་ལྔ་ལྡན་ལྷ་ཡི་སྐྱབས། །འཕོ་ལྟུང་ཞི་
ནས་སྐྱེ་སྒོ་གཅོད། །མ་སྙིང་རྗེ་ཆེན་པོ་ལྷ་མིན་སྐྱབས། །འཐབ་རྩོད་ཞི་ནས་སྐྱེ་སྒོ་གཅོད། །ཎི་བྱམས་པ་
ཆེན་པོ་མི་ཡི་སྐྱབས། །འགྱུར་བ་ཞི་ནས་སྐྱེ་སྒོ་གཅོད། །པད་དགའ་བ་ཆེན་པོ་བྱོལ་སོང་སྐྱབས། །གླེན་
ལྐུགས་ཞི་ནས་སྐྱེ་སྒོ་གཅོད། །མེ་བཏང་སྙོམས་ཆེན་པོ་ཡི་དགས་སྐྱབས། །བཀྲེས་སྐོམ་ཞི་ནས་སྐྱེ་སྒོ་
གཅོད། །ཧཱུཾ་ཐུགས་རྗེ་ཆེན་པོ་དམྱལ་བའི་སྐྱབས། །ཚ་གྲང་ཞི་ནས་སྐྱེ་སྒོ་གཅོད། །ཐུགས་རྗེ་ཆེན་པོའི་ལྟ་
བ་དགོངས་པ་ཕྱོགས་མེད་མཐའ་བྲལ། སྒོམ་པ་རང་
རང་གསལ་འཛིན་མེད། སྤྱོད་པ་མཉམ་པ་རིས་མེད།
འབྲས་བུ་ཆོས་སྐུ་འགྱུར་མེད། དམ་ཚིག་དྲི་མེད་རྣམ་( ༢༡ན)དག །ཕྲིན་ལས་འགྲོ་དོན་ཕྱོགས་མེད། ཐུགས་
རྗེ་ཆེན་པོའི་ལྟ་དགོངས་ཡིན་ནོ། །རང་གི་གྲོགས་སུ་དམ་པའི་ཆོས་བཟང་བས་ཐུགས་རྗེ་ཆེན་པོའི་ཆོས་
ལ་སྤྱོད་ཅིག །སྐྱེལ་མར་དཀོན་མཆོག་གསུམ་བཟང་བས་དཀོན་མཆོག་གསུམ་ལ་སྐྱབས་འགྲོ་རྒྱུན་མ་
བཅད་ཅིག །སུན་མར་བླ་མ་ཡི་དམ་མཁའ་འགྲོ་གསུམ་བཟང་བས་གསོལ་བ་རྒྱུན་མ་ཆད་པར་ཐོབ་ཅིག །
རྒྱབ་སྐྱོར་དུ་ལྟ་སྒོམ་སྤྱོད་པ་གསུམ་བཟང་བས་ཉམས་སུ་ལོང་ཤིག །སྡིག་པ་ཕྲ་མོ་ནས་སྤོངས་ཤིག་
ཐིགས་པ་བསགས་ནས་རྒྱ་མཚོ་ཙམ་དུ་འགྲོའོ། །དགེ་བ་ཕྲ་མོ་ནས་གྱིས་ཤིག་རི་རབ་ཆེན་པོ་ཡང་རྡུལ་
ཕྲ་རབ་ནས་གྲུབ་བོ། །ཅི་བྱས་དགེ་བའི་རྩ་བ་བླ་མེད་བྱང་ཆུབ་ཏུ་བསྔོས་ཤིག །ཕྱིའི་རྒྱ་མཚོ་ལ་མཆིལ་
མ་གཅིག་བོར་བ་མི་འཛད་པ་ལྟར་ཡིན་ནོ། །ཆོས་ཐུགས་རྗེ་ཆེན་པོའི་ཡང་སྙིང་། ཨོཾ་མ་ཎི་པདྨེ་ཧཱུཾ་ཞེས་
- 33 -



མ་ཎི་བཀའ་འབུམ།
པ་འདི་ལས་ལྷག་པ་མེད་དོ། །བླ་ན་མེད་པའི་བྱང་ཆུབ་ཐོབ་པའི་སྙིང་པོ་མ་ནོར་བ་ཡིན་ནོ་ཞེས་སྤྲུལ་
པའི་རྒྱལ་པོས་བོད་ཁམས་སྤྱི་ལ་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་པའི་རྒྱལ་པོ་སྲོང་བཙན་སྒམ་པོས་ནང་
འཁོར་གྱི་བུད་མེད་རྣམས་ལ་གདམས་པ། ཀྱེ། སྐྱེ་བ་དམན་པ་ཟ་མ་བུད་མེད་དུ་སྐྱེས། ཆོས་ལ་གོ་བ་མེད་
པས་གཏི་མུག་གི་མུན་པར་ཚུད། ཚེ་ཕྱི་མ་དྲན་པ་མེད་པའི་སྙིང་མེད་ཚོ། མི་ལུས་ཐོབ་ནས་ཆོས་མེད་པ་མི་
ཚེ་སྟོང་ལོག་བྱས་པ་ཡིན་ནོ། །ཕའི་སྙིང་པོ་ཐུགས་རྗེ་ཆེན་པོ་ཁུར་ཅིག །འཇིག་རྟེན་འཁོར་བའི་ཕ་འདི་
མི་རྟག་འབྲལ་བ་ཡིན། མའི་སྙིང་པོ་ཡི་གེ་དྲུག་མ་ཁུར་ཅིག །འཇིག་རྟེན་འཁོར་པའི་མ་འདི་མི་རྟག་
འཆི། གྲོགས་ ཀྱི་ སྙིང་ པོར་ རང་བྱུང་ཡེ་ཤེས་དང་འགྲོགས། འཇིག་རྟེན་འཁོར་བའི་ཁྱོ་དང་འདུས་པ་
འབྲལ། བུ་ཡི་སྙིང་པོར་ནོར་བུ་འཛིན་པ་བསྐྱེད། འཇིག་རྟེན་འཁོར་བའི་བུ་འདི་ཕོག་ཀྱང་སྟོང་པ་ཡིན། །
བུ་མོའི་སྙིང་པོར་རིག་སྔགས་འཛིན་མ་བསྐྱེད། །འཇིག་རྟེན་འཁོར་བའི་བུ་མོ་བརྫ་ངས་ཀྱང་དོན་མེད་
ཡིན། ལོངས་སྤྱོད་སྙིང་པོ་ཡི་གེ་དྲུག་པ་ཟློས། །འཇིག་རྟེན་འཁོར་བའི་ལོངས་སྤྱོད་ཡོད་ (༢༡བ)ཅིང་
འདོད། །ནོར་གྱི་སྙིང་པོར་ཆོག་ཤེས་དགོས་མེད་སོགས། །འཇིག་རྟེན་འཁོར་བའི་ནོར་རྫས་ཡོད་ཅིང་
འདོད། ཁང་ཁྱིམ་སྙིང་པོར་རང་ལུས་སྒོམ་ཁང་ཟུང་། །འཇིག་རྟེན་འཁོར་བའི་ཁང་ཁྱིམ་བཙོན་ཁང་ཡིན། །
ཞིང་གི་སྙིང་པོར་དད་པའི་ཞིང་ ས་བསྐྱེད། །འཇིག་རྟེན་འཁོར་བའི་ཞིང་འདི་གཏན་མི་འདེབས། །སོ་
ནམ་སྙིང་པོ་ཆོས་སྤྱོད་འབད་ལ་གྱིས། །འཇིག་རྟེན་འཁོར་བའི་ལས་ལ་ཟིན་པ་མེད། །འདུ་འཛིའི་སྙིང་
པོར་ཏིང་འཛིན་སྤྲོ་བསྡུ་གྱིས། །འཇིག་རྟེན་འཁོར་བའི་གཡེང་བ་སངས་པ་མེད། །མཆོད་གནས་སྙིང་
པོར་དཀོན་མཆོག་གསུམ་པོ་ཁུར། །འཇིག་རྟེན་འཁོར་བའི་འཁོར་འདི་སྐྱོང་བར་དཀའ། །གོས་ཀྱི་སྙིང་
པོར་ངོ་ཚ་ཁྲེལ་འཛེམ་གྱོན། །འཇིག་རྟེན་འཁོར་བའི་སྣལ་མ་འཛད་པ་ཡིན། །རྒྱན་གྱི་སྙིང་པོར་སྡོམ་
ཁྲིམས་གཙང་མ་སྲུངས། །འཇིག་རྟེན་འཁོར་བའི་གསེར་གཡུ་རིན་ཐང་ཆེ། །གཉེན་གྱི་སྙིང་པོར་རང་
སེམས་བྱ་རས་སྐྱོངས། །འཇིག་རྟེན་འཁོར་བའི་གཉེན་འདི་མཐུན་ཀྱང་འབྲལ། །དགྲ་ཡི་སྙིང་པོར་དུག་
ལྔ་དྲག་ཏུ་ཐུལ། །འཇིག་རྟེན་འཁོར་བའི་དགྲ་འདི་བཏུལ་ཞིང་གྱོང་། །ཉོན་ཅིག་སྐལ་ལྡན་བུད་མེད་
-34-



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རྣམས། །དད་པ་ཅན་གྱི་ལས་ཅན་ཚོ། །ལྟ་བའི་སྙིང་པོར་རང་སེམས་སྙིང་པོ་ལྟོས། །འཇིག་རྟེན་འཁོར་
བའི་ཆོས་འདི་ལྟོས་ཤིང་གཡེངས། །སྒོམ་པའི་སྙིང་པོར་རང་སེམས་སྟོང་གསལ་སྒོམས། །འཇིག་རྟེན་
འཁོར་བའི་ཆོས་ལ་ཉོན་མོངས་ལྡང་། །སྤྱོད་པའི་སྙིང་པོར་དུག་ལྔ་རང་གྲོལ་ཆོད། །འཇིག་རྟེན་འཁོར་
བའི་ཆོས་ལ་ཆགས་སྡང་རྒྱུན་མི་ཆད། །འབྲས་བུའི་སྙིང་པོར་རང་སེམས་སངས་རྒྱས་རྟོགས། །འཇིག་
རྟེན་འཁོར་བའི་བསམ་པ་གྲུབ་པ་མེད། །མདོ་དོན་སྙིང་པོ་ཡི་གེ་དྲུག་པ་དྲིལ། །འཇིག་རྟེན་འཁོར་བའི་
རང་དོན་འཆལ་པ་ཡིན། །དེ་རྣམས་ལྡན་ན་བུད་མེད་མ་ཡིན་བྱང་ཆུབ་སེམས་མ་ཡིན། བུད་མེད་ཆོས་
མེད་ན་བྱོལ་སོང་རྐང་གཉིས་མ་ཡིན་པས་མདོ་དོན་ཆོས་ལ་དྲིལ་ཅིག་ཅེས་སྤྲུལ་པའི་རྒྱལ་པོས་ནང་
འཁོར་བུད་མེད་རྣམས་ལ་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོའི་སྤྲུལ་པ་(༢༢ན)ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས།
ཕྱི་འཁོར་གྱི་བུད་མེད་རྣམས་ལ་གདམས་པ། ཀྱེ། སྐྱེ་བ་དམན་པ་བུད་མེད་རྣམས་ཉོན་ཅིག །བདག་
འཛིན་བུད་མེད་ཆེ་བས། བུ་ཁྱོ་ལ་བདག་འཛིན་གྱི་མདུད་པ་ཁྲོལ་ལ་མ་ཞེན། འདོད་ཆགས་བུད་མེད་ཆེ་
བས། ནོར་རྫས་ལ་མ་ཆགས་སྐྱེས་པའི་འཁྲི་བ་ཆོད། བློ་སྣ་བུད་མེད་མང་བས། བསམ་བློ་མ་མང་བློ་སྣ་
ཆོས་ལ་བསྒྱུར། བྱ་བ་བུད་མེད་མང་བས། དོན་མེད་པའི་བྱ་བ་རྩོལ་བ་མ་ཆེ་མདོ་དོན་ཆོས་ལ་དྲིལ། དུག་
ལྔ་བུད་མེད་ཆེ་བས། ཉོན་མོངས་རླུང་གིས་ཁྱེར་བས་སེམས་ལ་གཉན་པོ་ཆུག །གོ་བ་བུད་མེད་ཆུང་
བས། རང་སེམས་གསལ་དག་རྟོགས་ལ་སྣང་བ་ཁྲོལ་དུ་ཐོང་། ལེ་ལོ་བུད་མེད་ཆེ་བས། ཚེ་ལ་ལོང་མེད་
བརྩོན་འགྲུས་ཆོས་ལ་བསྐྱེད། སེར་སྣ་བུད་མེད་ཆེ་བས། ཕྱི་མའི་རྒྱགས་ཕྱེ་དགོས་སོ་བླ་མ་དཀོན་མཆོག་
མཆོད་ལ་སྦྱིན་པ་ཅི་གྲུབ་ཐོང་། སྨྲ་བ་བུད་མེད་མང་བས། ཟེར་ལ་འདུག་ལོའི་སྨྲ་མཆུ་ཚུམས་ལ། ལུས་
ངག་སྡིག་སྒྲིབ་སྦྱོང་བའི་ཡི་གེ་དྲུག་པ་ཟློས་ཤིག །ཕྱི་བདར་རྒྱན་ལ་བུད་མེད་དགའ་བས། གསེར་གཡུ་
རིན་ཐང་ཆེ་བས་ལུས་ངག་ཡིད་གསུམ་ཐུགས་རྗེ་ཆེན་པོར་སྒོམས། ཁྱོ་དད་བུད་མེད་ཆེ་བས། ཁྱིམ་ཐབ་
བདུད་ཀྱི་བཙོན་ར་ཡིན་པས་སྐྱེས་པའི་འཁྲི་བ་ཆོད། ངུ་དད་བུད་མེད་ཆེ་བས། འཁོར་བའི་འཐེན་ཐག་
བུ་དང་བུ་མོ་ཡིན་པས་གཅིག་པུར་དམ་ཆོས་སྒྲུབས། ནོར་དད་བུད་མེད་ཆེ་བས། སེར་སྣའི་མདུད་པ་
- 35 -



མ་ཎི་བཀའ་འབུམ།
ཁྲོལ་ལ་སྦྱིན་སོགས་ཅི་འགྲུབ་ཐོང་། སྣམ་དད་བུད་མེད་ཆེ་བས་བཀལ་བའི་སྣམ་བུ་བྱས་ཤིང་འཛད་
པས། རང་སེམས་བལ་ལྟར་གཡེངས། གཟུང་འཛིན་བྲུ་གུར་ཐུལ། གཉིས་འཛིན་ཐགས་སུ་ཐོགས། དེ་
ལྟར་བྱས་ནས་འདིར་བདེ་ཕྱི་མ་སྐྱིད་པས་བྱང་ཆུབ་ལམ་དུ་འགྲོ །བུད་མེད་བཟང་ངན་ཐམས་ཅད་བསྐྱེད་
པའི་གཞི་མ་ཡིན་པས་བུ་ཚ་ཆོས་ལ་ཚུད། ཁྱིམ་གྱི་གནས་བརྟན་ཡིན་པས་བཟའ་འཁོར་བྱམས་པས་སྐྱོངས།
ཟས་ནོར་བདག་མོ་ཡིན་པས་ཟས་ལ་ཡངས་སུ་གྱིས། འཕྲལ་དབང་བུད་མེད་ཆེ་བས་ཉེ་འཁོར་ཟས་དང་
བྱམས་པས་སྐྱོངས། (༢༢བ)འདི་བས་ཕྱི་མ་རིང་བས་ཆོས་དང་ཅི་མཐུན་གྱིས། །འདི་ཕྱིར་བྱིན་རླབས་འབྱུང་
བས་དཀོན་མཆོག་ཞབས་ནས་ཐེག །བསགས་པ་སྒྱུ་མ་ཡིན་གྱིས་སྦྱིན་པ་ཅི་གྲུབ་ཐོང་། །དད་པས་ཀུན་
ནས་སློང་ལ་ཅི་བྱེད་ཆོས་ཕྱོགས་ཀྱིས། །འདི་ཕྱིའི་མགོན་སྐྱབས་ཡིན་པས་ཐུགས་རྗེ་ཆེན་པོ་སྒྲུབས། །བྱང་
ཆུབ་ལམ་སྣ་འདྲེན་པས་ཡི་གེ་དྲུག་མ་ཟློས། །རྣམ་རྟོག་ཕྲ་རགས་འགགས་པས་རང་ཤར་རང་གྲོལ་
ཐོང་། །སྣང་བ་སྐུ་རུ་ཁྱེར་ལ་ཐུགས་རྗེ་ཆེན་པོའི་ཞིང་དུ་སྦྱོངས། །གྲག་པ་གསུང་དུ་ཁྱེར་ལ་ཡི་གེ་དྲུག་
པའི་སྒྲ་རུ་བཟུང་། །དྲན་རྟོག་ཐུགས་སུ་ཁྱེར་ལ་གསལ་སྟོང་འཛིན་མེད་ལྟོས། །རང་ལུས་ཐ་མལ་གྱི་ཞེན་
པ་ཆོད་ལ་ཐུགས་རྗེ་ཆེན་པོའི་སྐུ་སྣང་ལ་རང་བཞིན་མེད་པར་སྒོམས། ངག་ཐ་མལ་གྱི་ཞེན་པ་ཆོད་ལ།
ཨོཾ་མ་ཎི་པདྨེ་ཧཱུཾ་ཞེས་པ་སྒྲ་གྲག་སྟོང་རྒྱུན་ཆད་མེད་པ་ཟློས། ཡིད་ཐ་མལ་གྱི་ཞེན་པ་ཆོད་ལ་རྟོག་མེད་
རིག་གསལ་ལྟོས། །ཕྱོགས་འཛིན་འདོད་པས་མ་བཅོས་ཕྱོགས་མེད་ལྟ་བ་ལྟོས། །སེམས་འཛིན་སྒོམ་པ་
མ་བྱེད་སྒོམ་མེད་ངང་ལ་ཞོག །ཆེད་བྱེད་སྤྱོད་པ་མ་བྱེད་རང་བྱུང་ཤུགས་འབྱུང་ཐོང་། རེ་དོགས་འབྲས་
བུ་མ་སྒྲུབ་སྐུ་གསུམ་ངོ་བོ་རྟོགས། །དམ་ཚིག་བསྲུང་སྡོམ་མ་བྱེད་བསྲུང་མེད་ངང་ལ་ཞོག །འགྲོ་དོན་
ཕྱོགས་རིས་མ་བྱེད་ཕྱོགས་མེད་ཕུལ་བར་གྱིས། །སྙིང་རྗེས་ཉེ་རིང་མ་བྱེད་དགྲ་གཉེན་ཉེ་རིང་སྤངས། །
ང་བདག་གཉིས་འཛིན་མ་བྱེད་ང་མེད་བདག་མེད་གྱིས། ཆགས་སྡང་རྗེས་ཕྱི་མ་འབྲང་རང་སེམས་གློད་
ལ་ཞོག །དེ་རྣམས་གོ་རྟོགས་ཉམས་སུ་ལོངས་ན་བུད་མེད་སྐལ་ལྡན་བྱང་ཆུབ་སེམས་མ་ཡིན། དེ་ལྟར་
མ་ཤེས་མ་རིག་མ་རྟོགས་ན། འདི་ལྟར་གྱིས། རང་བཙུན་པ་མིས་མི་གཤེ་བ། གྱོས་སྒྲུག་ཕ་དང་མ་བཞིན་
ཁུར། །ལུས་ཀྱི་ཟླ་གྲོགས་ཡིན་གྱིས་ཁྱོ་ལ་མིག་བཞིན་ལྟོས། །ལས་ཀྱི་ལན་ཆགས་ཡིན་གྱིས་བུ་ཚ་བརྩེ་བས་
- 36 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྐྱོངས། །འདུས་པ་བྲལ་བ་ཡིན་གྱིས་ཡུན་དུ་མཐུན་པར་འགྲོགས། །བཟང་ངན་ནོར་གྱིས་འབྱེད་པས་
ཞིབ་ཐིགས་ཆུད་མ་གསན། །ལྟོ་སྲོག་འབྲེལ་མ་ཡིན་པས་སོ་ནམ་གཙང་མར་གྱིས། །འཇིག་རྟེན་རྣམ་
ཐར་ཡིན་གྱིས་འཕྲལ་མགོན་བཟང་དུ་གྱིས། །(༢༣ན)བསགས་པ་ཆུད་མ་གསན་པར་ཆོས་ཕྱོགས་ཅི་
འགྲོ་གྱིས། །ལར་ཆོས་མེད་ཕྱུག་ཅིང་བཙན་ཀྱང་མི་ཚེ་སྟོང་ལོག་ཡིན། །བུད་མེད་མཛངས་བཀྲག་ལྡན་
ཡང་ཆོས་མེད་ངན་མ་མདོ་མེད་ཡིན། །བུད་མེད་བུ་མང་དཔལ་ཆེ་འཁོར་གཡོག་ལྡན་ཡང་ཆོས་མེད་རབས་
ཆད་གྲོགས་མེད་གཅིག་པུ་ངན་སོང་གནས་སུ་འགྲོ་བ་ཡིན། སྐྱེ་འབྲས་གཟུགས་བྱད་ཕུན་སུམ་ཚོགས་
ཀྱང་ཆོས་མེད་ཟོག་མོ་ལྷུགས་མ་གླེན་མ་དུད་འགྲོའི་ལུས་ཅན་ཡིན། སྤྱང་ལ་སྒྲོན་ལ་གོ་ཤགས་ཕྱེད་ཀྱང་
ཆོས་མེད་གཡས་ཆུང་ཏེ་པ་ཏ་རང་མདོ་མེད་ཡིན། ནོར་སོགས་ཟས་དང་ཁྲལ་ལ་ཡངས་ཀྱང་ཆོས་མེད་རང་
མདོ་ཤོར་ནས་མི་ཚེ་སྟོང་ལོག་ཡིན། ཅི་བྱེད་ཆོས་དང་བསྟུན་ཅིག་འབངས་མོ་བུད་མེད་རྣམས། །འདི་
བས་ཕྱི་མ་རིང་ངོ་ཟ་མ་བུད་མེད་རྣམས། །རང་དོན་འཆལ་བར་མ་གཏོང་ཨ་ཅེ་བུད་མེད་རྣམས། །ཞེས་
སྤྲུལ་པའི་རྒྱལ་པོས་ཕྱི་འཁོར་བུད་མེད་རྣམས་ལ་གསུངས་པའི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། །བུད་
མེད་རྣམས་ལ་བསླབ་བྱ་གདམས་ངག་ཏུ་གསུངས་པ། ཟ་མ་བུད་མེད་རྣམས་ཉོན་ཅིག །སྤྱིར་ལྷོ་འཛམ་
བུ་གླིང་དུ་སྐྱེས་ནས། སངས་རྒྱས་ཤཱཀྱ་ཐུབ་པའི་བསྟན་པ་དར་བ་དང་འཛོམ། སྒོས་བོད་ཁ་བ་ཅན་གྱི་
རྒྱལ་ཁམས་འདི་ལྷ་ཐུགས་རྗེ་ཆེན་པོས་འདུལ་བའི་ཞིང་དུ་གྱུར་པ་ཡིན་པས། བོད་ཀྱི་རྒྱལ་ཁམས་སུ་ཟ་
མ་བུད་མེད་དུ་སྐྱེས་ནས་འཆི་བ་མ་དྲན་པ་རྣམས་སྙིང་མེད་པ་ཡིན་ནོ། །ལར་ཉོན་ཅིག་ཟ་མ་བུད་མེད་
རྣམས། །ཕ་ཡུལ་བཞག་ནས་གཞན་གྱི་གཡོག་ལ་འགྲོ །བུད་མེད་བུ་ལ་ཕ་ཡུལ་མེད། རང་ནོར་ཁྱེར་
ནས་མི་ཡི་ཁོལ་མོ་བྱེད། གཡོག་མོ་བླ་མེད་ཡིན། རང་ནོར་ཁྱེར་ནས་གཞན་ནོར་སོག་པའི་ཚོང་ཁེ་ཅན་
ཚོ། བུ་ཁྱོའི་བདག་མོ་དང་དཔལ་མོ་ཆེ། ཁྱོད་ཀྱི་མི་ལུས་གཙང་མ་ཐོབ་ནས་ཆོས་མི་དྲན་པ། ལས་དར་
བྱ་བས་གཡེངས་པ་མ་ཚོར་བར། ངལ་བ་དོན་མེད་མ་བྱེད་ཅིག །འཆི་བ་རྗེས་སུ་མ་དྲན་པའི་རྗེད་ངས་
ཅན་ཚོ། འཆི་ཁར་ཆོས་མེད་མ་བྱེད་ཅིག །ངན་སོང་གསུམ་གྱི་(༢༣བ)སྡུག་བསྔལ་ལ་མི་འཇིགས་པའི་
- 37 -



མ་ཎི་བཀའ་འབུམ།
འཇིགས་སྲན་ཅན་ཚོ། གཏན་སྡུག་གི་ཡུལ་དུ་མ་འགྲོ་ཅིག །བུ་ཁྱོ་འདུལ་བའིདཔའ་མོ་ཚོ། མི་ཚེ་སྟོང་
ཟད་མ་བྱེད་ཅིག །ནང་ནོར་ཕྱུགས་ལ་སྤྱོད་པའི་ལོངས་
ངས་སྤྱོད་ཅན་ཚོ། །འཆི་ཁར་ནོར་རྣམས་བཞག་ནས་
མ་འགྲོ་ཅིག །ལུས་ལ་བྱི་དོར་བྱེད་པའི་སྐྱེ་འབྲས་ཅན་ཚོ། འཆི་ཁར་ཕུང་པོ་བཞག་ནས་མ་འགྲོ་ཅིག །
བལ་ཐགས་མཁས་པའི་གོས་བཟང་ཅན་ཚོ། འཆི་ཁར་གོས་མེད་གཅེར་བུར་མ་འགྲོ་ཅིག །བརྗོ་འཐག་
གཡོ་ཡང་མཁས་པའི་ལག་གཡང་ཅན་ཚོ། འཆི་ཁར་རྒྱགས་ཕྱེ་མེད་པར་མ་འགྲོ་ཅིག །ལས་ལ་ཟིན་པ་
མེད་པའི་རེམ་མ་ཚོ། འཆི་ཁར་ཡུལ་ཞིང་བཞག་ནས་
བཞག་ནས་མ་འགྲོ་ཅིག །བུ་ཁྱོ་གསོ་བའི་གཞུང་བཟང་མ་ཚོ།
འཆི་ཁར་བུ་མེད་ཁྱོ་མེད་དུ་མ་འགྲོ་ཅིང་། ཁྲལ་ཐུད་འཇལ་ལེན་བྱེད་པའི་གོ་ཆོད་མ་ཚོ། །འཆི་ཁར་ཁྲལ་
མ་འཁོར་བར་མ་འགྲོ་ཅིག །འཁོར་གཡོག་སྐྱོང་བའི་ཐེག་པ་ཅན་ཚོ། འཆི་ཁར་འཁོར་མེད་གཅིག་པུར་
མ་འགྲོ་ཅིག །ལར་ཉོན་ཅིག་ཟ་མ་བུད་མེད་ཚོ། །མཆོད་གནས་དཀོན་མཆོག་གསུམ་ལ་གྱིས། །རྟེན་ས་
འདི་
་ལས་བཟང་བ་མེད་དོ། །བླ་མ་མགོ་བོའི་ཐོད་བཞིན་ཁུར། །བཀུར་གནས་འདི་ལས་བཟང་བ་མེད་
དོ། །ཡི་དམ་ཐུགས་རྗེ་ཆེན་པོ་སྒོམས། །སྒྲུབ་རྟེན་འདི་ ལས་བཟང་བ་མེད་དོ། །སྙིང་པོ་ཡི་གེ་དྲུག་མ་ཟློས། །
སྒྲིབ་སྦྱོང་འདི་ལས་ལྷག་པ་མེད་དོ། །དད་གུས་མོས་པས་གསོལ་བ་ཐོབ། །བྱིན་རླབས་འདི་ལས་ཆེ་བ་
མེད་དོ། །སློབ་དཔོན་མཆོད་གནས་ཞབས་ནས་ཐེག །བཀུར་གནས་འདི་ལས་བཟང་བ་མེད་དོ། །ལས་
ངན་མི་དགེ་བཅུ་པོ་སྤོངས། །ལས་སུ་འདི་ལས་བཟང་བ་མེད་དོ། །དགེ་བ་བཅུ་ལ་ལག་ལེན་གྱིས། །
ཆོས་སུ་འདི་ལས་བཟང་བ་མེད་དོ། །ཕ་དང་མ་ལ་བཀུར་སྟི་གྱིས་ཤིག །དྲིན་ལ་དེ་ལས་ཆེ་བ་མེད་དོ། །
ཕྱུགས་དང་སྒོ་ཁྱི་རིམ་ལ་གསོས་ཤིག །བསོད་ནམས་འདི་ལས་ཆེ་བ་མེད་དོ། །ལྟོགས་བོངས་ཅན་ལ་
སྦྱིན་པ་ཐོང་ཅིག །སྦྱིན་པ་དེ་ལས་ཆེ་བ་མེད་དོ། །དུག་ལྔ་སྐྱེ་བའི་འཕོང་ར་སྤོངས་ཤིག །ཆགས་སྡང་དེ་
ལས་ཆེ་བ་མེད་དོ། །ཟེར་ལོ་འདུག་ལོའི་སྨྲ་མཆུ་(༢༤ན)ཚུམས་ཤིག །ཟག་པ་དེ་ལས་སོགས་པ་མེད་དོ། །
ནང་ནུབ་སྐྱབས་འགྲོ་རེམ་ལས་གྱིས་ཤིག །ཆོས་སྤྱོད་དེ་ལས་ལྷག་པ་མེད་དོ། །བླ་མ་དངོས་སུ་བྱོན་
ཡང་གདམས་ངག་འདི་ལས་མེད། །ཕ་མ་དངོས་སུ་བྱུང་ཡང་བསླབ་བྱ་འདི་ལས་མེད་དོ། །བསླབ་བྱ་
འདི་ལ་ཉེན་པ་རྣམས་ནི། བྱང་ཆུབ་ཐོབ་པར་ཐེ་ཚོམ་མེད་ལ། མི་ཉན་པ་རྣམས་ངན་སོང་གསུམ་དུ་སྐྱེ་
- 38 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བར་འགྱུར་རོ་ཞེས་སྤྲུལ་པའི་རྒྱལ་པོས། ཟ་མ་བུད་མེད་རྣམས་ལ་བསླབ་བྱར་གསུངས་པའི་ཞལ་གདམས་
སོ། །སྤྱི།། །། བཅུ་གཉིས་པོ་དེ་ཞལ་གདམས་བཀའ་ལན་གྱི་སྐོར་ཡིན་ནོ། །
ཡི་གེ་དྲུག་པའི་ཞལ་གདམས་ཀྱི་སྐོར་།
ཆོས་རྒྱལ་སྲོང་བཙན་སྒམ་པོས་ཐུགས་རྗེ་ཆེན་པོའི་ཞལ་མཐོང་ནས་མཛད་པའི་ཐུགས་རྗེ་རང་
བྱུང་གི་ཡི་གེ །ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཡི་གེ་དྲུག་པ་ཞེས་བྱ་བ་སྤྲུལ་
པའི་སྐུ་ཡི་གེ་ཡིན་པས། དོན་སྣ་ཚོགས་སུ་འགྲུབ་ལ། གསུང་གི་ཡི་གེ་ཡིན་པས་བཟླས་པས་འགྲུབ་པ་
ཡིན་ནོ། །ཨོཾ་མ་ཎི་པདྨེ་ཧཱུྃ། སྐུ་དྲུག་དང་སྦྱར་ན། ཨོཾ་ཆོས་ཀྱི་སྐུ། མ་ལོངས་སྤྱོད་རྫོགས་པའི་སྐུ། ཎི་སྤྲུལ་
པའི་སྐུ། པད་ངོ་བོ་ཉིད་ཀྱི་སྐུ། མེ་མངོན་པར་བྱང་ཆུབ་པའི་སྐུ། ཧཱུྃ་འགྱུར་བ་མེད་པ་རྡོ་རྗེའི་སྐུ། སྐུ་དྲུག་
ལྷུན་གྱིས་གྲུབ་པ་ཐོབ་པར་བྱེད་པ་ཡང་ཡི་གེ་དྲུག་པ་ཡིན་ནོ། །ཨོཾ་མ་ཎི་པདྨེ་ཧཱུྃ། རིགས་དྲུག་དང་སྦྱར་
ན། ཨོ་རིགས་ཐམས་ཅད་འདུས་པ་ཐུགས་རྗེ་ཆེན་པོ། མ་རྣམ་པར་སྣང་མཛད། ཎི་རྡོ་རྗེ་སེམས་དཔའ།
པད་རིན་ཆེན་འབྱུང་ལྡན། མེ་སྣང་བ་མཐའ་ཡས། ཧཱུྃ་དོན་ཡོད་གྲུབ་པ། རིགས་དྲུག་གི་སངས་རྒྱས་ཀྱང་
ཡི་གེ་དྲུག་པ་བཟླས་པས་ཐོབ་པར་བྱེད་པ་ཡིན་ནོ། །ཨོཾ་མ་ཎི་པདྨེ་ཧཱུཾ། རིགས་དྲུག་གི་ཡུམ་དང་སྦྱར་ན།
ཨོ་རིགས་ཐམས་ཅད་འདུས་པའི་ཡུམ་ཡི་གེ་དྲུག་མ། མ་ནམ་མཁའ་ཀུན་དུ་བཟང་མོ། ཎི་སངས་རྒྱས་
སྤྱན་མ། པད་མེ་གོས་དཀར་མོ། མེ་ཆུ་མཱ་མ་ཀཱི །ཧཱུཾ་རླུང་དམ་ཚིག་སྒྲོལ་མ། འབྱུང་བ་ལྔ་གནས་སུ་དག་
པའི་ཡུམ་ལྔར་སངས་རྒྱ་བ་ཡང་ཡི་གེ་དྲུག་པ་བཟླས་པས་ཐོབ་པ་ཡིན་ནོ། །ཨོཾ་མ་ཎི་པདྨེ་ཧཱུཾ། མཁའ་
འགྲོ་མ་དང་སྦྱར་ན། ཨོཾ་ཐམས་ཅད་མཁའ་འགྲོའི་རིགས་འདུས་རྡོ་རྗེ་རྣལ་འབྱོར་མ། མ་ཤ་སངས་རྒྱས་
མཁའ་འགྲོ། ཎི་(༢༤བ)སེམས་རྡོ་རྗེ་མཁའ་འགྲོ་མ། པད་དྲོད་རིན་ཆེན་མཁའ་འགྲོ་མ། མེ་ཁྲག་པདྨ་
མཁའ་འགྲོ་མ། ཧཱུྃ་དབུགས་ལས་ཀྱི་མཁའ་འགྲོ་མ། ནང་གི་འབྱུང་བ་ལྔ་གནས་སུ་དག་པའི་རིགས་ཀྱི་
མཁའ་འགྲོ་མ་ལྔས་བྱིན་གྱིས་རློབ་པ་ཡང་ཡི་གེ་དྲུག་པ་བཟླས་པས་འོང་པ་ཡིན་ནོ། །ཨོཾ་མ་ཎི་པདྨེ་ཧཱུཾ།
- 39 -



མ་ཎི་བཀའ་འབུམ།
ཕ་རོལ་དུ་ཕྱིན་པ་དྲུག་དང་སྦྱར་ན། ཨོ་སྦྱིན་པའི་ཕ་རོལ་དུ་ཕྱིན་པ། མ་ཚུལ་ཁྲིམས་ཀྱི་ཕ་རོལ་དུ་ཕྱིན་པ།
ཎི་བཟོད་པའི་ཕ་རོལ་དུ་ཕྱིན་པ། པད་བརྩོན་འགྲུས་ཀྱི་ཕ་རོལ་དུ་ཕྱིན་པ། མེ་བསམ་གཏན་གྱི་ཕ་རོལ་
དུ་ཕྱིན་པ། ཧཱུྃ་ཤེས་རབ་ཀྱི་ཕ་རོལ་དུ་ཕྱིན་པ། ཕ་རོལ་དུ་ཕྱིན་པ་དྲུག་ཡོངས་སུ་རྫོགས་པར་བྱེད་པ་ཡང་
ཡི་གེ་དྲུག་པ་བཟླས་པས་འོང་བ་ཡིན་ནོ། །ཨོཾ་མ་ཎི་པདྨེ་ཧཱུྃ། དུག་ལྔ་དང་ཉོན་མོངས་པ་དྲུག་གནས་སུ་
འཇོམས་པ་དང་སྦྱར་ན། ཨོཾ་གྱིས་གཏི་མུག་འཇོམས། མས་ཞེ་སྡང་འཇོམས། ཎིས་ང་རྒྱལ་འཇོམས། པད་
ཀྱིས་འདོད་ཆགས་འཇོམས། མེས་ཕྲག་དོག་འཇོམས། ཧཱུྃ་གིས་ཉོན་མོངས་པ་ཐམས་ཅད་འཇོམས། ཉོན་
མོངས་པ་དུག་ལྔ་གནས་སུ་འཇོམས་པ་ཡང་ཡི་གེ་དྲུག་པ་བཟླས་པས་འགྲུབ་པ་ཡིན་ནོ། །ཨོཾ་མ་ཎི་པདྨེ་ཧཱུཾ།
ཡེ་ཤེས་ལྔ་དང་སྦྱར་ན། ཨོ་ཆོས་ཀྱི་དབྱིངས་ཀྱི་ཡེ་ཤེས། མ་མེ་ལོང་ལྟ་བུའི་ཡེ་ཤེས། ཎི་མཉམ་པ་ཉིད་ཀྱི་
ཡེ་ཤེས། པད་སོ་སོར་རྟོག་པའི་ཡེ་ཤེས། མེ་བྱ་བ་ནན་ཏན་གྱི་ཡེ་ཤེས། ཧཱུྃ་ལྷན་ཅིག་སྐྱེས་པ་རང་བྱུང་གི་
ཡེ་ཤེས། ཡེ་ཤེས་དྲུག་མ་བཙལ་རང་ལ་འཆར་པ་ཡང་ཡི་གེ་དྲུག་པ་བཟླས་པ་ལས་འབྱུང་ངོ༌། །ཨོཾ་མ་ཎི་
པདྨེ་ཧཱུཾ། འགྲོ་དོན་ཚད་མེད་པ་དྲུག་དང་སྦྱར་ན། ཨོཾ་འགྲོ་དོན་མཉམ་པ་རིས་མེད་ཐུགས་རྗེ་ཚད་མེད་པ།
མ་བྱམས་པ་ཚད་མེད་པ། ཎི་སྙིང་རྗེ་ཚད་མེད་པ། པད་དགའ་བ་ཚད་མེད་པ། མེ་བཏང་སྙོམས་ཚད་མེད་
པ། ཧཱུཾ་ཆོས་ཉིད་ཚད་མེད་པའོ། །ཚད་མེད་པ་དྲུག་གིས་འགྲོ་བའི་དོན་བྱེད་པ་ཡང་ཡི་གེ་དྲུག་པ་བཟླས་
པས་འགྲུབ་པར་འགྱུར་རོ། །ཨོཾ་མ་ཎི་པདྨེ་ཧཱུྃ། གནས་སྦྱོང་བ་དྲུག་དང་སྦྱར་ན། ཨོཾ་གྱིས་ལྷའི་གནས་སྦྱོང་།
མས་ལྷ་མ་ཡིན་གྱི་གནས་སྦྱོང་། ཎིས་མིའི་གནས་སྦྱོང༌། པད་ཀྱིས་བྱོལ་སོང་གི་གནས་( ༢༥ན)སྦྱོང་།
མེས་ཡི་དྭགས་ཀྱི་གནས་སྦྱོང་། ཧཱུྃ་གིས་དམྱལ་བའི་གནས་སྦྱོང་། རིགས་དྲུག་གི་གནས་སྦྱོང་བ་ཡང་ཡི་
གེ་དྲུག་པ་བཟླས་པས་འབྱུང་ངོ་། །ཨོཾ་མ་ཎི་པདྨེ་ཧཱུཾ། འགྲོ་དྲུག་གི་སྡུག་བསྔལ་འཇོམས་པ་དང་སྦྱར་ན། ཨོཾ་
གྱིས་ལྷ་འཕོ་ལྟུང་གི་སྡུག་བསྔལ་སྦྱོང་། མས་ལྷ་མ་ཡིན་འཐབ་རྩོད་ཀྱི་སྡུག་བསྔལ་སྦྱོང་། ཎིས་མི་འཆི་
འཕོའི་སྡུག་བསྔལ་སྦྱོང་། པད་ཀྱིས་བྱོལ་སོང་གླེན་ལྐུགས་ཀྱི་སྡུག་བསྔལ་སྦྱོང་། མེས་ཡི་དྭགས་བཀྲེས་
སྐོམ་ཀྱི་སྡུག་བསྔལ་སྦྱོང་། ཧཱུྃ་གིས་དམྱལ་བ་ཚ་གྲང་གི་སྡུག་བསྔལ་སྦྱོང་། འགྲོ་དྲུག་གི་སྡུག་བསྔལ་གྱི་
གནས་སྦྱོང་བ་ཡང་ཡི་གེ་དྲུག་པ་བཟླས་པས་འབྱུང་ངོ༌། །ཨོཾ་མ་ཎི་པདྨེ་ཧཱུཾ། འགྲོ་དྲུག་གི་སྐྱེ་སྒོ་གཅོད་པ་
བ 40 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དང་སྦྱར་ན། ཨོཾ་གྱིས་ལྷར་སྐྱེ་བའི་གཡང་ས་གཅོད། མས་ལྷ་མ་ཡིན་དུ་སྐྱེ་བའི་གཡང་ས་གཅོད། ཎིས་
མིར་སྐྱེ་བའི་གཡང་ས་གཅོད། པད་ཀྱིས་བྱོལ་སོང་དུ་སྐྱེ་བའི་གཡང་ས་གཅོད། མེས་ ཡི་དྭགས་སུ་སྐྱེ་
བའི་གཡང་ས་གཅོད། ཧཱུཾ་གིས་དམྱལ་བར་སྐྱེ་བའི་གཡང་ས་གཅོད། འགྲོ་དྲུག་གི་གཡང་ས་གཅོད་པ་
ཡང་ཡི་གེ་དྲུག་པ་བཟླས་པས་འབྱུང་ངོ༌། །ཨོཾ་མ་ཎི་པདྨེ་ཧཱུཾ། འགྲོ་དོན་དྲུག་དང་སྦྱར་ན། ཨོཾ་གྱིས་འགྲོ་དྲུག་
གི་སྡུག་བསྔལ་བསལ་བར་བྱེད། མས་འགྲོ་དྲུག་བུ་བཞིན་སྐྱོང་བར་བྱེད། ཎིས་འགྲོ་དྲུག་འཁོར་བའི་
གནས་ནས་འདྲེན་པར་བྱེད། པད་ཀྱིས་འགྲོ་དྲུག་བདེ་བའི་གནས་སུ་འདྲེན་པར་བྱེད། མེས་འགྲོ་དྲུག་
གི་ལས་དང་སྒྲིབ་པ་སྦྱོང་ཞིང་སྲེག་པར་བྱེད། ཧཱུཾ་གིས་འགྲོ་དྲུག་གི་དུག་ལྔ་གནས་སུ་སྦྱོང་བར་བྱེད་དོ།
འགྲོ་དྲུག་གི་སྒྲིབ་པ་སྦྱོང་ཞིང་དོན་བྱེད་པ་ཡང་ཡི་གེ་དྲུག་པ་བཟླས་པས་ཐོབ་པར་བྱེད་པ་ཡིན་ནོ། །ཨོཾ་
མ་ཎི་པདྨེ་ཧཱུྃ། སྒྲིབ་སྦྱོང་དང་སྦྱར་ན། ཨོཾ་གྱིས་ལུས་ཀྱི་སྒྲིབ་པ་སྦྱོང་། མས་ངག་གི་སྒྲིབ་པ་སྦྱོང་། ཎིས་ཡིད་
ཀྱི་སྒྲིབ་པ་སྦྱོང་། པད་ཀྱིས་ཉོན་མོངས་པའི་སྒྲིབ་པ་སྦྱོང་། མེས་བག་ཆགས་ཀྱི་སྒྲིབ་པ་སྦྱོང་། ཧཱུྃ་གིས་
ཤེས་བྱའི་སྒྲིབ་པ་སྦྱོང་། སྒྲིབ་པ་དྲུག་གཏན་ནས་སྦྱོང་བ་ཡང་ཡི་གེ་དྲུག་པ་བཟླས་པས་སྦྱོང་ངོ༌། །ཨོཾ་མ་
ཎི་པདྨེ་ཧཱུྃ། གསོལ་འདེབས་དང་སྦྱར་ན། ཨོ་སྐུ་ལ་(༢༥བ)གསོལ་བ་འདེབས། མ་གསུང་ལ་གསོལ་བ་
འདེབས། ཎི་ཐུགས་གསོལ་བ་འདེབས། པད་ཡོན་ཏན་ལ་གསོལ་བ་འདེབས། མེ་ཕྲིན་ལས་ལ་གསོལ་
བ་འདེབས། ཧཱུྃ་སྐུ་གསུང་ཐུགས་ཡོན་ཏན་ཕྲིན་ལས་ལྔ་ཆར་ལ་གསོལ་བ་འདེབས། བདེ་བར་གཤེགས་
པའི་སྐུ་གསུང་ཐུགས་ཡོན་ཏན་ཕྲིན་ལས་ལྔ་ལ་གསོལ་བ་ཕར་བཏབ་པས། བྱིན་རླབས་ཚུར་འབྱུང་བར་
བྱེད་པ་ཡང་ཡི་གེ་དྲུག་པ་བཟླས་པས་འབྱུང་ངོ་། །ཨོཾ་མ་ཎི་པདྨེ་ཧཱུྃ། བྱིན་རླབས་དང་སྦྱར་ན། ཨོཾ་གྱིས་སྐུའི་
བྱིན་རླབས་ལུས་ལ་འབྱུང་། མས་གསུང་གི་བྱིན་རླབས་ངག་ལ་འབྱུང་
། ཎིས་ཐུགས་ཀྱི་བྱིན་རླབས་
སེམས་ལ་འབྱུང་། པད་གྱིས་ཡོན་ཏན་གྱི་བྱིན་རླབས་རང་ལ་འབྱུང་། མེས་ཕྲིན་ལས་ཀྱི་བྱིན་རླབས་གང་
འདོད་པ་འབྱུང་། ཧཱུྃ་གིས་བྱིན་རླབས་ཐམས་ཅད་ཐོགས་པ་མེད་པར་འབྱུང་། སྐུ་གསུང་ཐུགས་ཡོན་ཏན་
ཕྲིན་ལས་ཀྱི་བྱིན་རླབས་ཐམས་ཅད་འབྱུང་བར་བྱེད་པ་ཡང་ཡི་གེ་དྲུག་པ་བཟླས་པས་འབྱུང་བ་ཡིན་ནོ། །
ཨོཾ་མ་ཎི་པདྨེ་ཧཱུྃ། སྡོམ་པ་དང་སྦྱར་ན། ཨོཾ་གྱིས་ཉན་ཐོས་ཀྱི་སྡོམ་པ་བསྲུང་། མས་སངས་རྒྱས་ཀྱི་སྡོམ་པ་
- 41 -



མ་ཎི་བཀའ་འབུམ།
བསྲུང་། ཎིས་བྱང་ཆུབ་སེམས་དཔའི་སྡོམ་པ་བསྲུང་། པད་ཀྱིས་དགེ་བསྙེན་གྱི་སྡོམ་པ་བསྲུང་། མེས་
བསྙེན་གནས་ཀྱི་སྡོམ་པ་བསྲུང་། ཧཱུྃ་གིས་གསང་སྔགས་ཀྱི་སྡོམ་པ་བསྲུང་། སྡོམ་པ་ཐམས་ཅད་ཉམས་
པ་ཤུགས་ལ་བསྲུང་བ་ཡང་ཡི་གེ་དྲུག་པ་བཟླས་པས་འབྱུང་ངོ་། །ཨོཾ་མ་ཎི་པདྨེ་ཧཱུྃ། དམ་ཚིག་དང་སྦྱར་
ན། ཨོཾ་གྱིས་སྐུའི་དམ་ཚིག་མི་ཉམས་བསྐང་། མས་གསུང་གི་དམ་ཚིག་མི་ཉམས་བསྐང་། ཎིས་ཐུགས་
ཀྱི་དམ་ཚིག་མི་ཉམས་བསྐང་། པད་ཀྱིས་རྩ་བའི་དམ་ཚིག་མི་ཉམས་བསྐང་། མེས་ཡན་ལག་གི་དམ་
ཚིག་མི་ཉམས་བསྐང་། ཧཱུྃ་གིས་དམ་ཚིག་ཐམས་ཅད་མི་ཉམས་བསྐང་། དམ་ཚིག་ཉམས་པ་ཐམས་ཅད་
བསྐོངས་པ་ཡང་ཡི་གེ་དྲུག་པ་བཟླས་པ་ལས་འབྱུང་ངོ། །ཨོཾ་མ་ཎི་པདྨེ་ཧཱུཾ། དབང་དང་སྦྱར་ན། ཨོཾ་གྱིས་
ལྷ་དབང་ལུས་ལ་བསྐུར་བར་བྱེད། མས་སྔགས་དབང་ངག་ལ་བསྐུར་བར་བྱེད། ཎིས་ཆོས་དབང་སེམས་
ལ་བསྐུར་བར་(༢༦ན)བྱེད། པད་ཀྱིས་བུམ་པའི་དབང་གིས་ལུས་སྨིན་པར་བྱེད། མེས་གསང་བའི་དབང་
གིས་ངག་སྨིན་པར་བྱེད། ཧཱུཾ་གིས་ཤེས་རབ་ཡེ་ཤེས་ཀྱི་དབང་གིས་སེམས་སྨིན་པར་བྱེད། དེ་ལྟར་དབང་
གིས་ལུས་ངག་ཡིད་གསུམ་སྨིན་པར་བྱེད་པ་ཡང་ཡི་གེ་དྲུག་པ་བཟླས་པ་ལས་འབྱུང་ངོ༌། །ཨོཾ་མ་ཎི་པདྨེ་
ཧཱུྃ། སྐྱབས་འགྲོ་དང་སྦྱར་ན། ཨོ་སངས་རྒྱས་ལ་སྐྱབས་སུ་འགྲོ །མ་ཆོས་ལ་སྐྱབས་སུ་འགྲོ །ཎི་དགེ་
འདུན་ལ་སྐྱབས་སུ་འགྲོ །པད་བླ་མ་ལ་སྐྱབས་སུ་འགྲོ །མེ་ཡི་དམ་ལ་སྐྱབས་སུ་འགྲོ །ཧཱུྃ་མཁའ་འགྲོ་ལ་
སྐྱབས་སུ་འགྲོ །དེ་ལྟར་སྐྱབས་སུ་འགྲོ་བས་ངན་སོང་དང་འཁོར་བ་ལས་སྐྱོབ་པ་ཡང་ཡི་གེ་དྲུག་པ་བཟླས་
པ་ལས་འབྱུང་བ་ཡིན་ནོ། །ཨོཾ་མ་ཎི་པདྨེ་ཧཱུྃ། སེམས་བསྐྱེད་དང་སྦྱར་ན། ཨོཾ་གྱིས་སྨོན་པ་བྱང་ཆུབ་ཀྱི་
སེམས་སྐྱེ། མས་འཇུག་པ་བྱང་ཆུབ་ཀྱི་སེམས་སྐྱེ། ཎིས་གཉིས་མེད་བྱང་ཆུབ་ཀྱི་སེམས་སྐྱེ། པད་ཀྱིས་ཆོས་
ཉིད་བྱང་ཆུབ་ཀྱི་སེམས་སྐྱེ། མེས་ཡེ་ཤེས་བྱང་ཆུབ་ཀྱི་སེམས་སྐྱེ། ཧཱུཾ་གིས་དོན་དམ་བྱང་ཆུབ་ཀྱི་སེམས་སྐྱེ།
བྱང་ཆུབ་མཆོག་གི་སེམས་བསྐྱེད་སྐྱེ་བ་ཡང་། ཡི་གེ་དྲུག་པ་བཟླས་པ་ལས་འབྱུང་ངོ། །ཨོཾ་མ་ཎི་པདྨེ་ཧཱུྃ།
ཆོས་ཉིད་ཀྱི་དོན་དང་སྦྱར་ན། ཨོཾ་ཡེ་ཤེས་རང་གསལ་ཆོས་ཉིད་ཀྱི་དོན། མ་སྙིང་པོ་རང་བྱུང་ཆོས་ཉིད་ཀྱི་
དོན། ཎི་འཁོར་བ་རང་ལོག་ཆོས་ཉིད་ཀྱི་དོན། པད་དབྱིངས་དང་ཡེ་ཤེས་གཉིས་མེད་ཆོས་ཉིད་ཀྱི་དོན།
མེ་རྣམ་རྟོག་བག་ཆགས་དབྱིངས་སུ་བསྲེག་པ་ཆོས་ཉིད་ཀྱི་དོན། ཧཱུྃ་འགྱུར་མེད་ཐུགས་ཆོས་ཉིད་ཀྱི་དོན།
- 42 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཆོས་ཉིད་དོན་གྱི་གནས་ལུགས་ཀྱང་ཡི་གེ་དྲུག་པ་བཟླས་པས་རྟོགས་པར་འགྱུར་རོ། །ཨོཾ་མ་ཎི་པདྨེ་ཧཱུཾ།
གནད་དང་སྦྱར་ན། ཨོ་གཞི་མ་བཅོས་པའི་གནད། མ་ལམ་མ་འགགས་པའི་གནད། ཎི་ཉོན་མོངས་པ་
ཡེ་ཤེས་སུ་ལྡོག་པའི་གནད། པད་ཐབས་ཤེས་རབ་གཉིས་མེད་ཆོས་ཉིད་ཀྱི་གནད། མེ་ཡེ་ཤེས་རང་
བྱུང་རྣམ་རྟོག་བསྲེག་པའི་གནད། ཧཱུྃ་རིག་པ་དབང་དུ་སྡུད་པ་ཆོས་ཉིད་རང་བྱུང་གི་གནད་དོ། །ཆོས་
ཉིད་ཀྱི་གནད་ཐམས་ཅད་ཁྲོལ་བར་བྱེད་པ་ཡང་ཡི་གེ་དྲུག་པ་བཟླས་པས་(༢༦བ)འབྱུང་ངོ༌། །ཨོཾ་མ་ཎི་
པདྨེ་ཧཱུྃ། ལྟ་སྒོམ་གྱི་དོན་དང་སྦྱར་ན། ཨོཾ་ལྟ་བ་ཚོགས་དྲུག་གཟུང་བའི་ཡུལ་དག་པ། མ་མ་བཅོས་འཛིན
པའི་སེམས་དག་པ་སྒོམ་པ། ཎི་མི་མཐུན་སྤྱོད་པ་རང་ལོག་སྤྱོད་པ་རང་ཤར་བ། པད་འབྲས་བུ་གཉིས་མེད་
ཆོས་སྐུ་རང་བྱུང་བ་། མེ་དམ་ཚིག་སྐྱོན་མེད་བག་ཆགས་རང་སངས་པ། ཧཱུཾ་ཐམས་ཅད་རང་ཤར་རིག་པ་
ཡེ་ཤེས་སུ་འདུས་སོ། །ལྟ་སྒོམ་སྤྱོད་པ་འབྲས་བུ་ཐམས་ཅད་ཡི་གེ་དྲུག་པ་བཟླས་པ་ལས་འབྱུང་ངོ༌། །
ཨོཾ་མ་ཎི་པདྨེ་ཧཱུྃ། ལྟ་སྒོམ་དང་སྦྱར་ན། ཨོ་རིག་པ་རང་ཤར་གྱི་ཡི་གེ །ཡེ་ཤེས་ལྔས་དུག་ལྔ་རྩད་བཅད་
ནས། སྟོང་པ་ཆེན་པོ་ཆོས་ཀྱི་དབྱིངས་སུ་བཀོད་པའོ། མ་མ་འགགས་རྩལ་གྱི་ཡི་གེ་ཆོས་ཐམས་ཅད་ཀྱི་
འབྱུང་གནས་སུ་འགྱུར་པའོ། །ཎི་ཡེ་ཤེས་རང་ལོག་གི་ཡི་གེ་འཁོར་བ་ནས་མྱ་ངན་ལས་འདས་པར་ལོག་
པའོ། །པད་ཐབས་ཤེས་རབ་དབྱིངས་ཡེ་ཤེས་གཉིས་སུ་མེད་པའི་ཡི་གེ་གཉིས་སྣང་གི་རྟོག་པ་ཐམས་
ཅད་གཅོད་པའོ། །མེ་ཡེ་ཤེས་རང་གསལ་གྱི་ཡི་གེ་མ་རིག་པ་གཏི་མུག་གི་བག་ཆགས་ཐམས་ཅད་སེལ་
ཞིང་རྣམ་པར་རྟོག་པ་ཐམས་ཅད་སྲེག་པར་བྱེད་པའོ། །ཧཱུཾ་ཐམས་ཅད་དབང་དུ་བསྡུས་པའི་ཡི་གེ་རྣམ་
རྟོག་མི་རྟོག་པའི་ཡེ་ཤེས་སུ་སྡུད་པར་བྱེད་པའོ། །ཆོས་ཐམས་
ཐམས་ཅད་ཀྱི་དོན་གསལ་བར་བྱེད་པ་ཡང་ཡི་
གེ་དྲུག་པ་བཟླས་པས་འབྱུང་ངོ༌། །ཨོཾ་མ་ཎི་པདྨེ་ཧཱུཾ། ཆོས་ཉིད་ཀྱི་ཡིན་ལུགས་དང་སྦྱར་ན། ཨོ་སྐུ་ལྔ་ཡེ་
ཤེས་ལྔ་དང་ལྡན་པ། མ་ཐུགས་རྗེ་ཀུན་ལ་ཁྱབ་པ། ཎི་ཆོས་ཉིད་མ་བཅོས་པ། པད་རིག་པ་སྐྱོན་གྱིས་མ་
གོས་པ། མེ་ཆོས་ཉིད་གསལ་ལ་སྟོངས་པ། ཧཱུྃ་ཁམས་གསུམ་དབང་སྡུད་ཆོས་ཉིད་མི་འགྱུར་བའོ། །ༀ་
མ་ཎི་པདྨེ་ཧཱུཾ། ཆོས་ཉིད་དོན་གྱི་ཤར་ལུགས་དང་སྦྱར་ན། ཨོ་སྐུ་ལྔ་དབྱིངས་ནས་ཤར་བ། མ་ཐུགས་རྗེ་
མཉམ་པར་ཤར་བ། ཎི་ཡེ་ཤེས་རང་གསལ་དུ་ཤར་བ། པད་ཐུགས་རྗེ་སྤྲུལ་པ་ཤར་བ། མེ་ཐུགས་རྗེ་རང་
-43 -



མ་ཎི་བཀའ་འབུམ།
གསལ་དུ་ཤར་བ། ཧཱུྃ་ཐུགས་རྗེ་ཡེ་ཤེས་རང་བྱུང་དུ་ཤར་བའོ། །ཆོས་ཉིད་ཀྱི་དོན་ཐམས་ཅད་ཀྱང་ཡི་གེ་
དྲུག་པ་བཟླས་པ་ལས་འགྲུབ་པའོ། །ཨོཾ་མ་ཎི་པདྨེ་ཧཱུཾ། ཆོས་ཉིད་དོན་གྱི་(༢༧ན)གནད་དང་སྦྱར་ན།
རང་བྱུང་ཡེ་ཤེས་རང་ལ་ཤར་བའི་གནད། མ་ཆོས་དབྱིངས་ཀུན་ལ་ཁྱབ་པའི་གནད། ཎི་ཆོས་ཉིད་སྐྱེ་བ་
མེད་པའི་གནད། པད་རྣམ་པར་དག་པ་ཆོས་ཉིད་ཀྱི་གནད། མེ་སྒྲིབ་པ་རྣམ་པར་བསྲེག་པའི་གནད། ཧཱུཾ
མི་འགྱུར་བ་རྡོ་རྗེ་སྲ་ལ་བརྟན་པའི་གནད། རིག་པ་སེམས་ཀྱི་གནད་ཐམས་ཅད་ཡི་གེ་དྲུག་པ་བཟླས་
པས་འཆར་རོ། །ཨོཾ་མ་ཎི་པདྨེ་ཧཱུཾ། ཕྱིའི་འབྱུང་བ་དང་སྦྱར་ན། ཨོ་འབྱུང་བའི་དངས་མ་ལྔ་འདུས་པ། མ་ནམ་
མཁའ་གོ་འབྱེད་པ། ཎི་བརྟན་ཞིང་འཛིན་པར་བྱེད་པ། པད་མེ་སྨིན་ཅིང་སྲེག་པར་བྱེད་པ། མེ་ཆུ་རླན་ཞིང་
སྡུད་པར་བྱེད་པ། ཧཱུྃ་རླུང་ཡང་ཞིང་གཡོ་བར་བྱེད་པའོ། །ཨོཾ་མ་ཎི་པདྨེ་ཧཱུཾ། ནང་གི་འབྱུང་བ་དང་སྦྱར་ན།
ཨོཾ་ས་འབྱུང་བ་ལྔ་འདུས་པའི་དངས་མ། མ་ནམ་མཁའ་སེམས་ཀྱི་གོ་འབྱེད་པ། ཎི་ཤ་དང་རུས་པ་སྨིན་
ཞིང་མཁྲང་བར་བྱེད་པ། པད་དྲོད་ཚ་ཞིང་སྲེག་པར་བྱེད་པ། མེ་ཁྲག་རླན་ཞིང་མདངས་དང་ལྡན་པར་བྱེད་
པ། ཧྭ་དབུགས་རོ་འཛིན་ཞིང་ལུས་འདེགས་པར་བྱེད་པའོ། །ཨོཾ་མ་ཎི་པདྨེ་ཧཱུྃ། གསང་བའི་འབྱུང་བ་དང་
སྦྱར་ན།
ཨོ་སེམས་ཉིད་ཐམས་ཅད་རྫོགས་ལ་འབྱུང་བ་རང་གསལ། མ་གསལ་བ་མདངས་དང་ལྡན་པ་
ནམ་མཁའ། ཎི་རིགས་པ་རྟོག་པ་མེད་པ་ས། པད་དྲན་པ་རང་བྱུང་གི་མེ། མེ་དགའ་བདེ་ཆགས་པ་ཆུ།
ཧཱུྃ་གཡོ་འགུལ་རང་བྱུང་གི་རླུང་ངོ༌། །ཨོཾ་མ་ཎི་པདྨེ་ཧཱུྃ། དོན་ཆོས་ཉིད་དང་སྦྱར་ན། ཨོ་ཆོས་ཉིད་སྤྲོས་བྲལ།
མ་ཆོས་ཉིད་རང་བྱུང་། ཎི་ཆོས་ཉིད་རང་གསལ། པད་ཆོས་ཉིད་གསལ་དག །མེ་ཆོས་ཉིད་སྟོང་གསལ། ཧཱུྃ།
ཆོས་ཉིད་ཀ་དག་གོ །ཨོཾ་མ་ཎི་པདྨེ་ཧཱུྃ། རྟགས་སེམས་ཉིད་སྤྲོས་བྲལ་དང་སྦྱར་ན། ཨོ་སེམས་ཉིད་སྤྲོས་བྲལ།
མ་སེམས་ཉིད་རང་བྱུང་། ཎི་སེམས་ཉིད་རང་གསལ། པད་སེམས་ཉིད་གསལ་དག །མེ་སེམས་ཉིད་སྟོང་
གསལ། ཧཱུཾ་སེམས་ཉིད་ཀ་དག་གོ །ཨོཾ་མ་ཎི་པདྨེ་ཧཱུྃ། མཚོན་པའི་དཔེ་དང་སྦྱར་ན། ཨོ་རིན་ཆེན་དགོས་
འདོད། མ་སྐྱེད་པར་བྱེད་པས་མ། ཎི་ལམ་ལས་ཟློག་པས་མ་རིག་བཟློག པད་གཅོད་པར་བྱེད་པས་
(༢༧བ)དུག་ལྔ་གཅོད། མེ་སྲེག་པར་བྱེད་པས་རྣམ་རྟོག་མཚན་མ་སྲེག །ཧཱུྃ་ཁྲོས་པའི་རང་བཞིན་གདུག་
པ་འདུལ་བའོ། །ཨོཾ་མ་ཎི་པདྨེ་ཧཱུྃ། བསྲུང་བ་དང་སྦྱར་ན། ཨོཾ་གྱི་ལྷའི་གདོན་ཐུབ། མས་མོ་གདོན་ཐུབ།
- 44 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཎིས་རྒྱལ་འགོང་ཐུབ། པད་ཀྱིས་ས་བདག་གི་གདོན་ཐུབ། མེས་བདུད་དང་གཤིན་རྗེའི་གདོན་ཐུབ། ཧཱུྃ་
གིས་གནོད་སྦྱིན་དང་གཟའི་གདོན་ཐུབ། ལྷ་འདྲེ་དྲག་པོ་གདུག་རྩུབ་ཅན་ཐམས་ཅད་ཡི་གེ་དྲུག་པ
བཟླས་པས་བསྲུང་བའི་མཆོག་ཏུ་འགྱུར་རོ། །ཨོཾ་མ་ཎི་པདྨེ་ཧཱུཾ། ནད་གདོན་དང་སྦྱར་ན། ཨོཾ་གྱིས་འདུས་
པའི་ནད་འདོན། མས་ ཚད་པའི་ནད་འདོན། ཎིས་རླུང་གི་ནད་འདོད། པད་ཀྱིས་བད་ཀན་གྱི་ནད་འདོན།
མེས་གྲང་བའི་ནད་འདོན། ཧཱུཾ་གིས་མཁྲིས་པའི་ནད་འདོན། ནད་ ཐམས་ཅད་ ཡི་གེ་དྲུག་ པ་བཟླས་པས་
སེལ་ལོ། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་ཡང་སྙིང་ཡི་གེ་དྲུག་པ་རྡོ་རྗེའི་སྒྲ། དྲུག་དྲུག་སུམ་ཅུ་རྩ་
དྲུག་གནད་ཀྱི་གདམས་པ། གང་ལྟར་ཡང་བསྒྱུར་དུ་བཏུབ་པ། ཡོན་ཏན་ཕྱོགས་མེད་དུ་འཆར་བ་སྤྲུལ་
པའི་སྐུའི་ཡི་གེ །སྤྲོ་ན་དྲུག་དྲུག་སུམ་ཅུ་རྩ་དྲུག་ཏུ་སྤྲོས། བསྡུ་ན་ཡི་གེ་དྲུག་ཏུ་འདུས་པས་ཐུགས་རྗེ་རང་
བྱུང་གི་ཡི་གེའོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། བོད་ཡུལ་དུ་
ཐུགས་རྗེ་ཆེན་པོའི་ཞལ་མཐོང་ནས་མཛད་པའོ། །སྤྱི།། །།
ཀུ་མུ་ད་ཡི་ས་བོན་ནི། གཅིག་ལས་གྱེས་པ་བསམ་མི་ཁྱབ། །དེ་བས་ཀྱང་མ་ཎིའི་ཡོན་ཏན་འཕེལ། །
སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། བ་ཚྭ་ཅན་གྱི་རྒྱ་མཚོ་ལ། །ཆུ་ཕྲན་གྱེས་པ་བསམ་མི་
ཁྱབ། །དེ་བས་ཀྱང་མ་ཎིའི་ཡོན་ཏན་འཕེལ། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུྃ། ཇི་
ལྟར་ཡིད་བཞིན་ནོར་བུ་ལ། །གསོལ་བ་བཏབ་ན་ཅི་ཡང་འབྱུང་། །དེ་བས་ཀྱང་མ་ཎིའི་ཡོན་ཏན་འཕེལ། །
སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ། བར་སྣང་སྦྲང་ཆར་ཟིམ་བུ་ལ། །བགྲངས་ན་གྲངས་
ཀྱིས་ཆོད་པར་འགྱུར། །མ་ཎིའི་ཡོན་ཏན་གྲངས་མི་ཆོད། །སྐལ་ལྡན་ཀུན་མ་ཎི་པདྨེ་(༢༨ན)བགྲངས།
ཨོཾ་མ་ཎི་པདྨེ་ཧཱུྃ། གླིང་བཞི་རི་རབ་བཅས་པ་ཡང་། །སྲང་ལ་གཞལ་ན་གྲངས་ཀྱིས་ཆོད། །མ་ཎིའི་ཡོན་
ཏན་གྲངས་མི་ཆོད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། གླིང་བཞིའི་འབྲུ་ཡི་ཕུང་པོ་
ཡང་། བགྲངས་ན་གྲངས་ཀྱིས་ཆོད་པར་འགྱུར། མ་ཎིའི་ཡོན་ཏན་གྲངས་མི་ཆོད། །སྐལ་ལྡན་ཀུན་མ་ཎི་
པདྨེ་བགྲངས། ཨོཾ་མ་ཎི་པདྨེ་ཧཱུཾ། ཕྱི་ཡི་རྒྱ་མཚོ་ཆེན་པོ་ལ། ཐིགས་པ་བགྲངས་ན་གྲངས་ཀྱིས་ཆོད། མ་
ཎིའི་ཡོན་ཏན་གྲངས་མི་ཆོད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། དུད་འགྲོའི་སེམས་
- 45 -



མ་ཎི་བཀའ་འབུམ།
ཅན་སྤུ་སྐྱེས་པ། །བགྲངས་ན་གྲངས་ཀྱིས་ཆོད་པར་འགྱུར། །མ་ཎིའི་ཡོན་ཏན་གྲངས་མི་ཆོད། །སྐལ་ལྡན་
ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ། རྡོ་རྗེ་ལྕགས་ཀྱི་རི་བོ་ལ། །ཀ་ཤི་ཀ་ཡི་རས་འཇམ་གྱིས། །ལོ་
བརྒྱ་ལན་རེ་ཕྱིས་ཀྱང་མཛད། །མ་ཎིའི་ཡོན་ཏན་འཛད་མི་འགྱུར། །སྐལ་ལྡན་ཀུན་མ་ཎི་པདྨེ་བགྲངས།
ཨོཾ་མ་ཎི་པདྨེ་ཧཱུྃ། གངྒཱའི་བྱེ་མ་མུ་ཏྲ་ལ། ཏི་ཏོའི་མཆུ་ཡིས་གཏོར་ཀྱང་འཛད། །མ་ཎིའི་ཡོན་ཏན་འཛད་མི་
འགྱུར། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ། ཕྱི་ཡི་རྒྱ་མཚོ་ཆེན་པོ་ལ། །ཟིན་ཏོའི་སྒོ་ཡིས་
གཏོར་ཀྱང་འཛད། །མ་ཎིའི་ཡོན་ཏན་འཛད་མི་འགྱུར། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་
པདྨེ་ཧཱུྃ། གླིང་བཞི་རི་རབ་བཅས་པ་འདི། །སྐྱི་སེར་རླུང་གིས་གཏོར་ཡང་འཛད། །མ་ཎིའི་ཡོན་ཏན་
འཛད་མི་འགྱུར། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུྃ། སྙིང་པོ་མ་ཎི་པདྨེ་འདིས། །མི་
བསླུས་མི་བསླུ་སྤུ་མི་འགྱུར། །སྔར་ཡང་སངས་རྒྱས་འདས་པའི་ཤུལ། །ད་ལྟར་སངས་རྒྱས་བཞུགས་
པའི་ས། །མ་འོངས་སངས་རྒྱས་འབྱུང་བའི་ལམ། །དུས་གསུམ་སངས་རྒྱས་འདི་ལས་བྱུང་། །སྐལ་ལྡན་
ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། །རེས་འགའ་ཤུབས་སེ་ཤུབས་སེ་
ཟློས། །ཤུབས་སེ་ཤུབས་སེ་བཟླས་ཙམ་ན། །སེམས་བདེ་གསལ་མི་རྟོག་ཉམས་དང་ལྡན། །སྐལ་ལྡན་
ཀུན་མ་ཎི་པདྨེ་བགྲངས། (༢༨བ)ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། །རེས་འགའ་དི་རི་དི་རི་
བཟླས། །དི་རེ་དི་རེ་བཟླས་ཙམ་ན། །སེམས་ཧུ་རེ་ཐེག་གེའི་ཉམས་དང་ལྡན། །སྐལ་ལྡན་ཀུན་མ་ཎི་པདྨེ་
བགྲངས། ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། །རེས་འགའ་ནམ་མཁའི་དཀྱིལ་ནས་བཟླ། །
ནམ་མཁའི་དཀྱིལ་ནས་བཟླས་ཙམ་ན། །སེམས་མཐའ་དབུས་མེད་པའི་ཉམས་དང་ལྡན། །སྐལ་ལྡན་
ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ། སྙིང་པོ་ཡི་གེ་དྲུག་པ་འདི། །རེས་འགའ་ཉི་ཟླའི་བར་ནས་བཟླ། །
ཉི་ཟླའི་བར་ནས་བཟླས་ཙམ་ན། །སེམས་གསལ་འགྲིབ་མེད་པའི་ཉམས་དང་ལྡན། །སྐལ་ལྡན་ཀུན་མ་
ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། །རེས་འགའ་འཇའ་ཚོན་ངང་ནས་བགྲང་། །
འཇའ་ཚོན་དང་ལས་བཟླས་ཙམ་ན། །སེམས་གསལ་ལ་འཛིན་མེད་ཉམས་དང་ལྡན། །སྐལ་ལྡན་ཀུན་
མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། རེས་འགའ་རི་རབ་ཟོམ་ནས་བགྲང་། །
- 46 -



ཨོཾ་མ་ཎི་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རི་རབ་ཟོམ་ནས་བཟླས་ཙམ་ན། །སེམས་འཕོ་འགྱུར་མེད་པའི་ཉམས་དང་ལྡན། །སྐལ་ལྡན་ཀུན་མ་
པདྨེ་བགྲངས། ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། རེས་འགའ་རྒྱ་མཚོའི་གཏིང་ནས་བགྲངས། །རྒྱ་
མཚོའི་གཏིང་ནས་བཟླས་ཙམ་ན། །སེམས་གཡོ་འགུལ་མེད་པའི་ཉམས་དང་ལྡན། །སྐལ་ལྡན་ཀུན་མ་
ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། རིག་པ་ཕྱིར་གཅུན་ནང་དུ་གཅུན། །ཕྱིར་
གཅུན་སྣང་བའི་ཡུལ་ལ་གཅུན། །སྣང་ཡུལ་ཁྲལ་ལེ་ཁྲོལ་ལེར་གཅུན། །སྐལ་ལྡན་ཀུན་མ་ཎི་པདྨེ་བགྲངས།
ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། རིག་པ་ཕྱིར་གཅུན་ནང་དུ་གཅུན། །ནང་གཅུན་འཛིན་པའི་
སེམས་ལ་གཅུན། །རྣམ་རྟོག་བན་ནེ་བུན་ནེར་གཅུན། །སྐལ་ལྡན་ཀུན་མ་ཎི་པདྨེ་བགྲངས།
པདྨེ་ཧཱུཾ། སྙིང་པོ་ཡི་གེ་དྲུག་པ་འདི། རིག་པ་ཆོས་ཉིད་ངང་དུ་གཅུན། །གསལ་ལ་རྟོག་པ་མེད་པར་གཅུན། །
བདེ་ལ་ཞེན་པ་མེད་པར་གཅུན། །(༢༩ན)སྟོང་ལ་འཛིན་པ་མེད་པར་གཅུན། །སྟོང་པ་ཆོས་སྐུའི་ཉམས་
དང་ལྡན། །གསལ་བ་ལོངས་སྐུའི་ཉམས་དང་ལྡན། །བདེ་བ་སྤྲུལ་སྐུའི་ཉམས་དང་ལྡན། །སྐལ་ལྡན་ཀུན་
མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ། འདི་རྣམས་ཡོན་ཏཱན་གྱི་བཟླས་ཐབས་དྲུག་གོ། །
ཨོཾ་མ་ཎི་པདྨེ་ཧཱུཾ། རྗེ་བླ་མ་རྣམས་ལ་ཕྱག་འཚལ་ལོ། །བཀའ་དྲིན་ཅན་ལ་སྐྱབས་སུ་མཆི། །འདོད་
པ་བྲལ་ལ་མཆོད་པ་འབུལ། །ཐུགས་རྗེ་ཆེ་ལ་སྡིག་སྒྲིབ་བཤགས། །གདམས་ངག་ཅན་ལ་རྗེས་ཡི་རང་། །
ཐོས་བསམ་ཅན་ལ་ཆོས་འཁོར་ཞུ། །སྤྲུལ་པའི་སྐུ་ལ་གསོལ་བ་འདེབས། །དགེ་རྩ་འགྲོ་དོན་བྱང་ཆུབ་
བསྔོ། །ཨོཾ་མ་ཎི་པདྨེ་ཧཱུྃ། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་
མཆོག་གསུམ་གྱི་རྩ་བ་སྟེ། །རྗེ་བླ་མ་རྣམས་ལ་ཕྱག་འཚལ་ལོ། །བདག་དང་མོས་པའི་གང་ཟག་ལ། །
བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུྃ། བླ་མ་སངས་རྒྱས་བླ་མ་ཆོས། །བླ་མ་དགེ་འདུན་
རྡོ་རྗེ་འཛིན། །དཀོན་མཆོག་གསུམ་གྱི་རྩ་བ་ཡིན། །བརྒྱུད་པ་རྣམས་ལ་གསོལ་བ་འདེབས། །བདག་
དང་མོས་པའི་གང་ཟག་ལ། །བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུཾ། དང་པོ་བྱང་ཆུབ་
མཆོག་ཏུ་ཐུགས་བསྐྱེད་ནས། །བསྐལ་པ་སྟོང་དུ་ཚོགས་བསགས་སྡིག་སྒྲིབ་སྦྱངས། །སྡེ་སྣོད་གསུམ་གྱི་
ཆོས་ཀྱི་འཁོར་ལོ་བསྐོར། །སངས་རྒྱས་ཤཱཀྱ་ཐུབ་ལ་གསོལ་བ་འདེབས། །བདག་དང་མོས་པའི་གང་
ས 47 -



མ་ཎི་བཀའ་འབུམ།
ཟག་ལ། །བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུྃ། སེམས་ཅན་དོན་ལ་ཐུགས་རྗེའི་སྤྱན་
རས་གཟིགས། །འགྲོ་དོན་ཕྱོགས་མེད་ཕྱག་སྟོང་སྤྱན་སྟོང་སྤྲུལ། །སངས་རྒྱས་རབས་བདུན་བདེ་གཤེགས་
བཅུ་གཅིག་ཞལ། །ཐུགས་རྗེ་ཆེན་པོ་ཉིད་ལ་གསོལ་བ་འདེབས། །བདག་དང་མོས་པའི་གང་ཟག་ལ། །
བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུྃ། སྔོན་ཚེ་འགྲོ་བའི་དོན་དུ་དམ་བཅས་ནས། །ལྷ་
མོའི་གཟུགས་ཀྱིས་འགྲོ་བ་འདུལ་མཛད་ཅིང་། །ཐབས་ལ་མཁས་པ་(༢༩བ)ཐུགས་རྗེ་ཆེན་པོའི་ཡུམ། །
ལྷ་མོ་ཁྲོ་གཉེར་ཅན་ལ་གསོལ་བ་འདེབས། །བདག་དང་མོས་པའི་གང་ཟག་ལ། །བྱིན་གྱིས་བརླབ་པར་
མཛད་དུ་གསོལ། །ཨོཾ་མ་ཎི་པདྨེ་ཧཱུཾ། འགྲོ་བ་ཐུགས་རྗེས་སྒྲོལ་བར་དམ་བཅས་ནས། །ལྷ་མོའི་ཚུལ་གྱིས་
འཇིགས་པ་བརྒྱད་ལས་སྐྱོབ། །ཆགས་པའི་ཚུལ་གྱིས་ཐུགས་རྗེ་ཆེན་པོའི་ཡུམ། །ལྷ་མོ་སྒྲོལ་མ་ཉིད་ལ་
གསོལ་བ་འདེབས། །བདག་དང་མོས་པའི་གང་ཟག་ལ། །བྱིན་གྱིས་བརླབ་པར་མཛད་དུ་གསོལ། །ཨོ་
མ་ཎི་པདྨེ་ཧཱུཾ། དབང་ལ་མངའ་མཛད་རྟ་མཆོག་རྒྱལ་པོའི་སྐུ། །འཁོར་བ་དབང་དུ་སྡུད་པའི་ཐུགས་རྗེ་
ཅན། །དབུ་ཡི་གཙུག་ན་རྟ་མཆོག་རྟ་སྐད་འཚེར། །འཕགས་པ་རྟ་མགྲིན་ཉིད་ལ་གསོལ་བ་འདེབས། །
བདག་དང་མོས་པའི་གང་ཟག་ལ། །བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུཾ། ཆོས་ཉིད་
བདུད་རྩི་མཆོག་གི་ངང་གྱུར་ཅིང་། ཁམས་གསུམ་སེམས་ཅན་ཀུན་གྱི་གསོས་མཛད་ནས། །མཐའ་ཡས་
འགྲོ་བ་ཀུན་གྱི་དོན་མཛད་པའི། ཁྲོ་བོ་བདུད་རྩི་འཁྱིལ་ལ་གསོལ་བ་འདེབས། །བདག་དང་མོས་པའི་
གང་ཟག་ལ། །བྱིན་གྱིས་བརླབ་པར་མཛད་དུ་གསོལ། ། ལྷ་ལྔའི་བསྟོད་པའོ། །
ཨོཾ་མ་ཎི་པདྨེ་ཧཱུཾ། འགྲོ་དྲུག་ཀུན་ལ་ཐུགས་རྗེའི་སྤྱན་གྱིས་གཟིགས། །སྟོང་དང་སྙིང་རྗེ་དབྱེར་མེད་
ཐུགས་མངའ་བས། །འགྲོ་བའི་སྡུག་བསྔལ་ཐམས་ཅད་སེལ་མཛད་པའི། །ཐུགས་རྗེ་ཆེན་པོ་ཉིད་ལ་གསོལ་
བ་འདེབས། །བདག་དང་མོས་པའི་གང་ཟག་ལ། །བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་
པདྨེ་ཧཱུཾ། ཆོས་དབྱིངས་ཡེ་ཤེས་ཆེ་ལ་མངའ་བརྙེས་མ། །དུས་གསུམ་བདེ་གཤེགས་རྒྱལ་བ་སྲས་བཅས་
ཀྱི། །ཐབས་དང་ཤེས་རབ་གཉིས་མེད་ཡུམ་གྱི་ཚུལ། །ལྷ་མོ་ཡིག་དྲུག་མ་ལ་གསོལ་བ་འདེབས། །བདག་
དང་མོས་པའི་གང་ཟག་ལ། །བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུཾ། ཡེ་ཤེས་རིག་པ་
- 48 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཉིད་ལས་བསྐྱེད་པའི་ལྷ། །འགྲོ་བ་འདུལ་ཕྱིར་རྟགས་ཀྱི་སྐུར་བསྟན་ནས། །སེམས་ཅན་ཀུན་གྱི་རེ་བ་སྐོང་
མཛད་པ། །སྲས་པོ་ནོར་(༣༠ན)བུ་འཛིན་ལ་གསོལ་བ་འདེབས། །བདག་དང་མོས་པའི་གང་ཟག་ལ། །
བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུཾ། ཆོས་ཉིད་དབྱིངས་ལ་རྟགས་ཀྱི་ལྷ་མོའི་སྐུ། །
བུད་མེད་གཟུགས་ཀྱིས་འགྲོ་བ་འདུལ་མཛད་ཅིང་། །འཁོར་བ་དབང་སྡུད་ཐུགས་རྗེས་འཛིན་མཛད་
པའི། །སྲས་མོ་རིག་སྔགས་འཛིན་ལ་གསོལ་བ་འདེབས། །བདག་དང་མོས་པའི་གང་ཟག་ལ། །བྱིན་གྱིས་
བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུཾ། རྒྱལ་བ་དྲུག་པ་རིགས་ལྔའི་སྤྱི་མིང་ཅན། །སྐུ་དྲུག་པ ཡེ་
ཤེས་དྲུག་དང་རབ་ལྡན་པས། །འགྲོ་དོན་ཕྲིན་ལས
ད་ལས་རིགས་ཀྱི་སྐུར་སྣང་བ། །རྒྱལ་བ་རིགས་དྲུག་རྣམས་
ལ་གསོལ་བ་འདེབས། །བདག་དང་མོས་པའི་གང་ཟག་ལ། །བྱིན་གྱིས་བརླབ་པར་མཛད་དུ་གསོལ། །
ཨོཾ་མ་ཎི་པདྨེ་ཧཱུཾ། ཕ་རོལ་ཕྱིན་དྲུག་ཡེ་ཤེས་དྲུག་གི་ངང་། །འགྲོ་དྲུག་སྒྲིབ་སྦྱོང་ཡུམ་གྱི་རྟགས་འཛིན་ཞིང་། །
ཕྲིན་ལས་སྣ་ཚོགས་ཐབས་ཀྱིས་འདུལ་མཛད་པའི། །ཕ་རོལ་ཕྱིན་དྲུག་ཡུམ་ལ་གསོལ་བ་འདེབས། །
བདག་དང་མོས་པའི་གང་ཟག་ལ། །བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུཾ། ཐུགས་
རྗེའི་སྤྲུལ་པ་སྣ་ཚོགས་ཐབས་ལ་མཁས། །འགྲོ་དྲུག་གནས་སུ་ཐུབ་དྲུག་སྐུ་སྤྲུལ་ནས། །གང་ལ་གང་
འདུལ་དེ་ལ་དེ་འདུལ་མཛད། །སྤྲུལ་སྐུ་ཐུབ་པ་དྲུག་ལ་གསོལ་བ་འདེབས། །བདག་དང་མོས་པའི་གང་
ཟག་ལ། །བྱིན་གྱིས་བརླབ་པར་མཛད་དུ་གསོལ། །ཨོཾ་མ་ཎི་པདྨེ་ཧཱུཾ། འགྲོ་བའི་དོན་དུ་སྤྲུལ་པའི་སྐུར་སྤྲུལ་
ནས། །སངས་རྒྱས་བསྟན་པ་ཡོངས་སུ་སྐྱོང་མཛད་ཅིང་། །དམ་ཆོས་གསུང་གིས་འགྲོ་བའི་དོན་མཛད་པ། །
དུས་གསུམ་སངས་རྒྱས་སྟོང་ལ་གསོལ་བ་འདེབས། །བདག་དང་མོས་པའི་གང་ཟག་ལ། །བྱིན་གྱིས་བརླབ་
པར་མཛད་དུ་གསོལ། ། འདི་ཡན་གཙོ་འཁོར་དོན་བསྟོད་ཡིན་ནོ། །
ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་འདི། །མ་ཎི་འདི་ལྟར་སྒྲིབ་པ་སྦྱོང་། །མ་ཎི་འདི་ལྟར་ངོ་
མཚར་ཆེ། །མ་ཎི་འདི་ལྟར་བྱིན་རླབས་ཆེ། །མ་ཎི་འདི་ལྟར་དངོས་གྲུབ་ཐོབ། །མ་ཎིའི་ཡོན་ཏན་འཛད་
མི་འགྱུར། །སྐལ་ལྡན་ཀུན་མ་ཎི་པདྨེ་(༣༠བ)བགྲངས། །ཨོཾ་མ་ཎི་པདྨེ་ཧཱུཾ། ཨོཾ་ཡེ་ཤེས་ལྔ་ལ་ཕྱག་འཚལ་
སྟོད། །ཨོ་སྐུ་ལྔ་རྫོགས་ལ་ཕྱག་འཚལ་བསྟོད། །ཨོ་འགྲོ་བའི་དོན་ལ་ཕྱག་འཚལ་བསྟོད། །ཨོ་ཐོག་མར་
- 49 -



མ་ཎི་བཀའ་འབུམ།
འབྱུང་ལ་ཕྱག་འཚལ་བསྟོད། །ཨོ་འགྱུར་བ་མེད་ལ་ཕྱག་འཚལ་བསྟོད། །ཨོ་འབྱུང་ལྔའི་ངང་ལ་ཕྱག་འཚལ་
བསྟོད། །ཨོཾ་འདོད་པའི་དོན་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུྃ། མ་རང་བྱུང་དོན་ལ་ཕྱག་འཚལ་
བསྟོད། །མ་སྤྲོས་པས་དབེན་ལ་ཕྱག་འཚལ་བསྟོད། །མ་རྒྱུ་རྐྱེན་བྲལ་ལ་ཕྱག་འཚལ་བསྟོད། །མ་མཐའ་
བཞི་བྲལ་ལ་ཕྱག་འཚལ་བསྟོད། །མ་ཆོས་ཀྱི་དབྱིངས་ལ་ཕྱག་འཚལ་བསྟོད། །མ་རྒྱལ་བའི་ཡུམ་ལ་
ཕྱག་འཚལ་བསྟོད། །མ་བྱིང་རྒོད་མེད་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུྃ། ཎི་སྐྱོན་དང་བྲལ་ལ་ཕྱག་
འཚལ་བསྟོད། །ཎི་རྟག་ཆད་སྤངས་ལ་ཕྱག་འཚལ་བསྟོད། །ཎི་འགག་པ་མེད་ལ་ཕྱག་འཚལ་བསྟོད། །
ཎི་ཞེན་པ་ལོག་ལ་ཕྱག་འཚལ་བསྟོད། །ཎི་སྒོམ་དུ་མེད་ལ་ཕྱག་འཚལ་བསྟོད། །ཎི་གསལ་འགྲིབ་མེད་
ལ་ཕྱག་འཚལ་བསྟོད། །ཎི་ཡེངས་སུ་མེད་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུྃ། པད་ཞེན་ཆགས་བྲལ་
ལ་ཕྱག་འཚལ་བསྟོད། །པད་ཆགས་སྡང་བྲལ་ལ་ཕྱག་འཚལ་བསྟོད། །པད་ཐབས་ཀྱིས་འབྱུང་ལ་ཕྱག་
འཚལ་བསྟོད། །པད་ཉམས་པ་མེད་ལ་ཕྱག་འཚལ་བསྟོད། །པད་བཅོས་དང་བྲལ་ལ་ཕྱག་འཚལ་བསྟོད། །
པད་ཡངས་དོག་མེད་ལ་ཕྱག་འཚལ་བསྟོད། །པད་རེ་དོགས་མེད་ལ་ཕྱག་འཚལ་བསྟོད། །ཨོཾ་མ་ཎི་པདྨེ་
ཧཱུྃ། མེ་རེ་དོགས་མེད་ལ་ཕྱག་འཚལ་བསྟོད། །མེ་རང་དོན་རྫོགས་ལ་ཕྱག་འཚལ་བསྟོད། །མེ་གཞན་དོན་
འབྱུང་ལ་ཕྱག་འཚལ་བསྟོད། །མེ་ཡོན་ཏན་ཐོབ་ལ་ཕྱག་འཚལ་བསྟོད། །མེ་དྲི་མ་མེད་ལ་ཕྱག་འཚལ་བསྟོད། །
མེ་སྡིག་སྒྲིབ་སྦྱོང་ལ་ཕྱག་འཚལ་བསྟོད། །མེ་རྣམ་པར་དག་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུྃ། ཧཱུྃ་
སེམས་ཉིད་དོན་ལ་ཕྱག་འཚལ་བསྟོད། །ཧཱུཾ་འཁོར་འདས་དོན་ལ་ཕྱག་འཚལ་བསྟོད། །ཧཱུཾ་ངོ་བོ་ཉིད་ལ་
ཕྱག་འཚལ་བསྟོད། །ཧཱུྃ་མ་བཅོས་ངང་ལ་ཕྱག་འཚལ་(༣༡ན)བསྟོད། ཧཱུྃ་རྩོལ་སྒྲུབ་བྲལ་ལ་ཕྱག་འཚལ་
བསྟོད། །ཧཱུྃ་ཐིག་ལེ་གཅིག་ལ་ཕྱག་འཚལ་བསྟོད། །ཧཱུཾ་ཆོས་ཉིད་ངང་ལ་ཕྱག་འཚལ་བསྟོད། །ཨོཾ་མ་ཎི་པདྨེ་
ཧཱུྃ། མ་ཎི་འདི་ལྟར་ངོ་མཚར་ཆེ། །ངོ་མཚར་ཇི་ལྟར་ཆེ་ཞེ་ན། །དབུས་དེ་བཞིན་རིགས་ཀྱི་གནས་མཆོག་ཏུ། །
བཅོམ་ལྡན་རྣམ་པར་སྣང་མཛད་ཀྱིས། །ཨོཾ་མ་ཎི་པདྨེ་ཧཱུྃ་བརྗོད་པས། །གཏི་མུག་མ་སྤུངས་གནས་སུ་དག །
བྱོལ་སོང་བླུན་རྨོངས་ཞི་བར་བྱས། །དེས་ན་ངོ་མཚར་ཆེ་ཞེས་བྱ། །སྐལ་ལྡན་ཀུན་མ་ཎི་པདྨེ་བགྲངས། །
ཨོཾ་མ་ཎི་པདྨེ་ཧཱུྃ། ཤར་རྡོ་རྗེ་རིགས་ཀྱི་གནས་མཆོག་ཏུ། །བཅོམ་ལྡན་རྡོ་རྗེ་སེམས་དཔའ་ཡིས། །ཨོཾ་མ་ཎི་
- 50 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པདྨེ་ཧཱུྃ་བརྗོད་པས། །ཞེ་སྡང་མ་སྤངས་གནས་སུ་དག །དམྱལ་བའི་སྡུག་བསྔལ་ཞི་བར་བྱས། །དེས་ན་
ངོ་མཚར་ཆེ་ཞེས་བྱ། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། ལྷོ་རིན་ཆེན་རིགས་ཀྱི་གནས་
མཆོག་ཏུ། །བཅོམ་ལྡན་རིན་ཆེན་འབྱུང་ལྡན་གྱིས། །ཨོཾ་མ་ཎི་པདྨེ་ཧཱུྃ་བརྗོད་པས། ང་རྒྱལ་སེར་སྣ་རང་སར་
དག །ཡི་དགས་བཀྲེས་སྐོམ་ཞི་བར་བྱས། །དེས་ན་ངོ་མཚར་ཆེ་ཞེས་བྱ། །སྐལ་ལྡན་ཀུན་མ་ཎི་པདྨེ་བགྲངས།
ཨོཾ་མ་ཎི་པདྨེ་ཧཱུྃ། ནུབ་པདྨ་རིགས་ཀྱི་གནས་མཆོག་ཏུ། །བཅོམ་ལྡན་སྣང་བ་མཐའ་ཡས་ཀྱིས། །ཨོཾ་མ་ཎི་
པདྨེ་ཧཱུྃ་བརྗོད་པས། །འདོད་ཆགས་མ་སྤངས་གནས་སུ་དག །མི་ཡི་སྡུག་བསྔལ་ཞི་བར་བྱས། །དེས་ན་
ངོ་མཚར་ཆེ་ཞེས་བྱ། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། བྱང་ལས་ཀྱི་རིགས་ཀྱི་གནས་
མཆོག་ཏུ། །བཅོམ་ལྡན་དོན་ཡོད་གྲུབ་པ་ཡིས། ཨོཾ་མ་ཎི་པདྨེ་ཧཱུྃ་བརྗོད་པས། །ཕྲག་དོག་མ་སྤངས་གནས་
སུ་དག །ལྷ་མིན་ཕྲག་དོག་ཞི་བར་བྱས། །དེས་ན་ངོ་མཚར་ཆེ་ཞེས་བྱ། །སྐལ་ལྡན་ཀུན་མ་ཎི་པདྨེ་
བགྲངས། །ཨོཾ་མ་ཎི་པདྨེ་ཧཱུྃ། ཁྱབ་གདལ་ཆེན་པོའི་གནས་མཆོག་ཏུ། །དྲུག་པ་ཐུགས་རྗེ་ཆེན་པོ་ཡིས། །
ཨོཾ་མ་ཎི་པདྨེ་ཧཱུྃ་བརྗོད་པས། །རྟག་ཆད་མ་སྤངས་གནས་སུ་དག །ལྷ་ལྟུང་བའི་སྡུག་བསྔལ་ཞི་བར་བྱས། །
དེས་ན་ངོ་མཚར་ཆེ་ཞེས་བྱ། །སྐལ་ལྡན་ཀུན་མ་ཎི་པདྨེ་བགྲངས། ( ༣༡བ)ཨོཾ་མ་ཎི་པདྨེ་ཧཱུྃ། མ་ཎིས་སྒྲིབ་
པ་སྦྱོང་བ་ནི། །སུམ་ཅུ་རྩ་གསུམ་ལྷ་ཡུལ་ན། །ལྷ་བུ་དྲི་མ་མེད་པ་ཡིས། །མཚམས་མེད་ལྔ་ཡི་ལས་བྱས་
པས། །རྡོ་རྗེ་དམྱལ་བར་སྐྱེས་པ་ལ། །བརྒྱ་བྱིན་ལྷ་ཡི་ཐུབ་པ་ཡིས། །ཨོཾ་མ་ཎི་པདྨེ་ཧཱུྃ་བརྗོད་པས། །རྡོ་
རྗེ་དམྱལ་ནས་ཐོན་ནས་ནི། །རྡོ་རྗེ་ལྟ་བུའི་དགོངས་པ་ཤར། དེས་ན་སྒྲིབ་པ་སྦྱོང་ཞེས་བྱ། །སྐལ་ལྡན་ཀུན་
མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། རི་རབ་ཆེན་པོའི་ཁོང་སེང་ན། །ལྷ་མིན་སྣང་བྱེད་ཅེས་བྱ་བས། །
སྲོག་གཅོད་བྱས་པའི་རྣམ་སྨིན་གྱིས། །ཚ་བའི་དམྱལ་བར་སྐྱེས་པ་ལ། །བཅོམ་ལྡན་ཐགས་བཟངས་ཐུབ་
པ་དེས། ཨོཾ་མ་ཎི་པདྨེ་ཧཱུྃ་བརྗོད་པས། །ཚ་བའི་དམྱལ་བའི་གནས་ནས་ཐར། །དཔའ་བར་འགྲོ་བའི་རྟོགས་
པ་ཤར། །དེས་ན་སྒྲིབ་པ་སྦྱོང་ཞེས་བྱ། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། མ་ག་དྷ་
ཡི་གྲོང་ཁྱེར་དུ། །སྟོབས་ལྡན་བུ་ནི་མ་སྐྱེས་དགྲས། །ཕ་བསད་པ་ཡི་རྣམ་སྨིན་གྱིས། །གྲང་བའི་དམྱལ་
བར་སྐྱེས་པ་ལ། །བཅོམ་ལྡན་ཤཱཀྱ་ཐུབ་པ་ཡིས། །ཨོཾ་མ་ཎི་པདྨེ་ཧཱུྃ་བརྗོད་པས། །གྲང་བའི་དམྱལ་བའི་
-51 -



མ་ཎི་བཀའ་འབུམ།
གནས་ནས་ཐར། །སྒྱུ་མ་ལྟ་བུའི་དགོངས་པ་ཤར། །དེས་ན་སྒྲིབ་པ་སྦྱོང་ཞེས་བྱ། །སྐལ་ལྡན་ཀུན་མ་ཎི་
པདྨེ་བགྲངས། ཨོཾ་མ་ཎི་པདྨེ་ཧཱུྃ། མ་ག་དྷ་ཡི་གྲོང་ཁྱེར་དུ། །སྟོབས་ལྡན་བུ་ནི་མ་སྐྱེས་དགྲས། །ཕ་བསད་
པ་ཡི་རྣམ་སྨིན་གྱིས། །གྲང་བའི་དམྱལ་བར་སྐྱེས་པ་ལ། །བཅོམ་ལྡན་ཤཱཀྱ་ཐུབ་པ་ཡིས། །ཨོཾ་མ་ཎི་པདྨེ་
ཧཱུྃ་བརྗོད་པས། །གྲང་བའི་དམྱལ་བའི་གནས་ནས་ཐར། །སྒྱུ་མ་ལྟ་བུའི་དགོངས་པ་ཤར། །དེས་ན་སྒྲིབ་
པ་སྦྱོང་ཞེས་བྱ། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུཾ། །གང་བཟང་བུ་ནི་ལྔ་བརྩེགས་
ཀྱིས། །སངས་རྒྱས་གསེར་ཐུབ་བསྟན་པ་ལ། །དམ་པའི་ཆོས་ལ་སྐུར་བ་བཏབ། །དེ་ཡི་རྣམ་སྨིན་དུད་
འགྲོར་སྐྱེས། །སྒྲིབ་སེལ་ཤཱཀྱ་སེང་གེ་ཡིས། །ཨོཾ་མ་ཎི་པདྨེ་ཧཱུྃ་བརྗོད་པས། །གླེན་ལྐུགས་བྱོལ་སོང་གནས་
ནས་ཐར། །གསལ་ལ་མི་རྟོག་དགོངས་པ་ཤར། །དེས་ན་སྒྲིབ་པ་སྦྱོང་ཞེས་བྱ། །སྐལ་ལྡན་ཀུན་མ་ཎི་པདྨེ་
བགྲངས། །ཨོཾ་མ་ཎི་པདྨེ་ཧཱུཾ། རྒྱལ་བུ་མཛེས་ལྡན་བྱ་བ་ཡིས། ཁྱིམ་བདག་མགོན་མེད་ཟས་སྦྱིན་ལ། །
རྒྱལ་བུས་སེར་སྣ་འཇུར་འགེགས་བྱས། །དེ་ཡི་རྣམ་སྨིན་ཡི་དགས་སྐྱེས། །འཕགས་པ་ནམ་མཁའ་མཛོད་
ཆེན་གྱིས། །ཨོཾ་མ་ཎི་པདྨེ་ཧཱུྃ་བརྗོད་པས། །དགོས་འདོད་ཕུན་སུམ་ཚོགས་པ་བྱུང་། །ལོངས་སྤྱོད་འགག་
མེད་དགོངས་པ་ཤར། །དེས་ན་སྒྲིབ་པ་སྦྱོང་ཞེས་བྱ། །སྐལ་ལྡན་(༣ ༢ན)ཀུན་མ་ཎི་པདྨེ་བགྲངས། །ཨོ་
མ་ཎི་པདྨེ་ཧཱུཾ། གྱད་ཡུལ་མི་ཐུང་སོར་ཕྲེང་གིས། །མི་སྟོང་དགུ་བརྒྱ་གོ་དགུ་བསད། །དམྱལ་ཁམས་བཅོ་
བརྒྱད་གནས་སུ་ལྷུང་། །ཐུབ་པའི་དབང་པོ་སྟོབས་ཅན་གྱིས། །ཨོཾ་མ་ཎི་པདྨེ་ཧཱུྃ་བརྗོད་པས། །ཚ་གྲང་སྡུག་
བསྔལ་བདེ་བར་གྱུར། །སེང་གེའི་སྟོབས་ཀྱི་དགོངས་པ་ཤར། །དེ་ལྟར་སྒྲིབ་པ་སྦྱོང་ཞེས་བྱ། །སྐལ་ལྡན་
ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ། མ་ཎིས་སྒྲིབ་པ་དེ་ལྟར་སྦྱོང་། །མ་ཎི་བྱིན་རླབས་ཆེ་བ་ནི། །ཨོ་
རང་བྱུང་ཡེ་ཤེས་འདི་བཟླས་པས། །ཤེས་རབ་ཆེན་པོའི་ངང་ཉིད་ནས། །འཆལ་བའི་དྲི་མ་རྣམ་དག་པས། །
ཤེས་རབ་ཕ་རོལ་ཕྱིན་པ་རྫོགས། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུྃ། མ་བྱམས་པ་
ཆེན་པོ་འདི་བཟླས་པས། །བསམ་གཏན་མ་ཡེངས་ཏིང་འཛིན་གྱིས། །གཡེང་བའི་དྲི་མ་རྣམ་དག་པས། །
བསམ་གཏན་ཕ་རོལ་ཕྱིན་པ་རྫོགས། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། ཎི་ཀུན་གྱི་
འབྱུང་གནས་འདི་བཟླས་པས། །ཉོན་མོངས་མ་ལུས་ཞི་བྱས་ནས། །འཆལ་བའི་དྲི་མ་རྣམ་དག་པས། །
- 52 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཚུལ་ཁྲིམས་ཕ་རོལ་ཕྱིན་པ་རྫོགས། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུྃ། པད་དྲི་མེད་
གསལ་བ་འདི་བཟླས་པས། །འགྲོ་བའི་དོན་ལ་རབ་བརྩོན་ཞིང་། །ལེ་ལོའི་སྒྲིབ་པ་རྣམ་དག་པས། །བརྩོན་
འགྲུས་ཕ་རོལ་ཕྱིན་པ་རྫོགས། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུྃ། མེ་སྨིན་པར་བྱེད་
པ་འདི་བཟླས་པས། །ལོངས་སྤྱོད་མི་ཟད་དགོས་འདོད་འབྱུང་། །སེར་སྣའི་དྲི་མ་རྣམ་དག་པས། །སྦྱིན་
པའི་ཕ་རོལ་ཕྱིན་པ་རྫོགས། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུཾ། །ཧཱུཾ་སྡུད་པར་བྱེད་
པ་འདི་བཟླས་པས། །སྡུག་བསྔལ་བདེ་བར་ཤེས་པ་ཡིས། ཁོང་ཁྲོའི་དྲི་མ་རྣམ་དག་པས། །བཟོད་པའི་
ཕ་རོལ་ཕྱིན་པ་རྫོགས། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུཾ། །ཨོ་ཡེ་ཤེས་རང་གསལ་
འདི་བཟླས་པས། །ཤེས་རབ་ཆེན་པོ་འདི་ཉིད་ཀྱིས། །འཕོ་ལྟུང་ཞི་ནས་ཕུན་(༣༢བ)སུམ་ཚོགས། །ལྷ་
རུ་སྐྱེ་བའི་གཡང་ས་གཅོད། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུཾ། མ་འགག་པ་མེད་
པ་འདི་བཟླས་པས། །བསམ་གཏན་ཐུགས་རྗེ་ཆེན་པོ་འདིས། །འཐབ་རྩོད་ཞི་ནས་བདེ་བར་གནས། །
ལྷ་མིན་སྐྱེ་བའི་གཡང་ས་གཅོད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། ཎི་གཉིས་སུ་
མེད་པ་འདི་བཟླས་པས། །ཉོན་མོངས་ཞི་ནས་ཆོས་ཉིད་ཤར། །འགྱུར་བ་ཞི་ནས་སྐུ་གསུམ་ཐོབ། །མི་རུ་
སྐྱེ་བའི་གཡང་ས་གཅོད། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུྃ། པད་དག་ཅིང་དྲི་མེད་
འདི་བཟླས་པས། །ལེ་ལོ་སྤངས་པའི་དད་བརྩོན་གྱིས། །རྨོངས་པ་ཞི་ནས་རིག་པ་གསལ། །བྱོལ་སོང་
སྐྱེ་གནས་གཡང་ས་གཅོད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། མེ་ཡེ་ཤེས་ཆེན་པོ་
འདི་བཟླས་ པས། །སེར་སྣ་གྲོལ་བའི་ལོངས་སྤྱོད་འདིས། །བཀྲེས་སྐོམ་ཞི་ནས་དགོས་འདོད་འབྱུང་། །
ཡི་དགས་སྐྱེ་བའི་གཡང་ས་གཅོད། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུྃ། ཧཱུྃ་དབང་སྡུད་
ཆེན་པོ་འདི་བཟླས་པས། །བཟོད་པས་ཞེ་སྡང་རབ་སྤངས་ནས། །ཚ་གྲང་ཞི་ནས་བདེ་བར་གནས། །
དམྱལ་བར་སྐྱེ་བའི་གཡང་ས་གཅོད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། ཨོཾ་ཡེ་ཤེས་
ཆེན་པོ་འདི་བཟླས་པས། །གཟུགས་སྡུག་མི་སྡུག་ལ་འཛིན་པ་མེད། །མིག་འཛིན་པ་མེད་པ་ཆོས་ཀྱི་ དབྱིངས། །
གཟུགས་དབྱིངས་སུ་གྲོལ་ཞིང་དབྱིངས་སུ་ཐིམ། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུཾ།
- 53 -



མ་ཎི་བཀའ་འབུམ།
མ་རྣམ་དག་མ་འགགས་འདི་བཟླས་པས། །སྒྲ་སྙན་མི་སྙན་ལ་འཛིན་པ་མེད། །རྣ་བ་འཛིན་པ་མེད་པ་ཆོས་
ཀྱི་དབྱིངས། །སྒྲ་དབྱིངས་སུ་གྲོལ་ཞིང་དབྱིངས་སུ་ཐིམ། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་
པདྨེ་ཧཱུྃ། ཎི་ཡེ་ཤེས་རང་བྱུང་འདི་བཟླས་པས། །དྲི་ཞིམ་མི་ཞིམ་ལ་འཛིན་པ་མེད། །སྣ་འཛིན་པ་མེད་པ
ཆོས་ཀྱི་དབྱིངས། །དྲི་དབྱིངས་སུ་གྲོལ་ཞིང་དབྱིངས་སུ་ཐིམ། །སྐལ་ལྡན་ཀུན་མ་ཎི་པདྨེ་བགྲངས། (༣ ༣ན）
ཨོཾ་མ་ཎི་པདྨེ་ཧཱུྃ། པད་རང་གསལ་ཆེན་པོ་འདི་བཟླས་པས། །རོ་ཞིམ་མི་ཞིམ་ལ་འཛིན་པ་མེད། །ལྕེ་
འཛིན་པ་མེད་པ་ཆོས་ཀྱི་དབྱིངས། །རོ་དབྱིངས་སུ་གྲོལ་ཞིང་དབྱིངས་སུ་ཐིམ། །སྐལ་ལྡན་ཀུན་མ་ཎི་
པདྨེ་བགྲངས། །ཨོཾ་མ་ཎི་པདྨེ་ཧཱུཾ། མེ་ཆོས་དབྱིངས་མ་བཅོས་འདི་བཟླས་པས། །རེག་འཇམ་རྩུབ་གཉིས་
ལ་འཛིན་པ་མེད། །ལུས་འཛིན་པ་མེད་པ་ཆོས་ཀྱི་དབྱིངས། །རོ་དབྱིངས་སུ་གྲོལ་ཞིང་དབྱིངས་སུ་ཐིམ། །
སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། མེ་ཆོས་དབྱིངས་མ་བཅོས་འདི་བཟླས་པས། །རེག་
འཇམ་རྩུབ་གཉིས་ལ་འཛིན་པ་མེད། །ལུས་འཛིན་པ་མེད་པ་ཆོས་ཀྱི་དབྱིངས། །རེག་དབྱིངས་སུ་གྲོལ་
ཞིང་དབྱིངས་སུ་ཐིམ། །སྐལ་ལྡན་ཀུན་མ་ཎི་པདྨེ་བགྲངས། །ཨོཾ་མ་ཎི་པདྨེ་ཧཱུཾ། ཧཱུཾ་ཆོས་ཉིད་འགྱུར་མེད་
འདི་བཟླས་པས། །ཆོས་དགའ་མི་དགའ་ལ་འཛིན་པ་མེད། །སེམས་འཛིན་པ་མེད་པ་ཆོས་ཀྱི་དབྱིངས། །
ཆོས་དབྱིངས་སུ་གྲོལ་ཞིང་དབྱིངས་སུ་ཐིམ། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ། ཨོཾ་
ཡེ་ཤེས་རྣམ་ལྔ་འདི་བཟླས་པས། །དུག་ལྔ་རྩད་བཅད་སྐུ་ལྔ་ཐོབ། །རང་བྱུང་མ་འགགས་ཅིར་ཡང་ཤར། །
སྟོང་པ་ཆེན་པོ་ཆོས་ཀྱི་དབྱིངས། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། མ་རང་གནས་
མཐའ་བྲལ་འདི་བཟླས་པས། །སྤྲོས་བྲལ་མཉམ་པ་རིས་མེད་ངང་། །ཐུགས་རྗེ་ཀུན་ལ་ཁྱབ་པ་ཡིས། །
མ་འགགས་རྩལ་དུ་རང་བྱུང་ཤར། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། ཎི་ཡེ་ཤེས་རང་
ལོག་འདི་བཟླས་པས། །རྟོག་པའི་མ་རིག་ཡེ་ཤེས་གསལ། །འཁོར་བའི་གནས་ནས་ཟློག་པར་བྱེད། །
བྱང་ཆུབ་གནས་སུ་བདེ་བར་གནས། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། པད་གཉིས་
མེད་ཡེ་ཤེས་འདི་བཟླས་པས། །ཡོད་མེད་འཛིན་པའི་མཐའ་གཉིས་བསལ། །མཐའ་བྲལ་རྟེན་མེད་ལྟ་
བའི་ངང་། །གཉིས་སུ་མེད་པར་མཉམ་པར་གནས། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་
- 54 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཧཱུྃ། མེ་ཡེ་ཤེས་མེ་འོད་འདི་བཟླས་པས། །རྣམ་རྟོག་མཚན་མ་རང་སར་སྲེག །དུག་ལྔ་མ་སྤངས་དབྱིངས་
སུ་ཐིམ། །མཉམ་ཉིད་བྱང་ཆུབ་སེམས་སུ་གནས། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ།
ཧཱུཾ་ཐུགས་ཀྱི་ཆོས་ཉིད་འདི་(༣༣བ)བཟླས་པས། །ཆོས་ཉིད་མ་བཅོས་རྟོགས་ན་གསལ། །ཐམས་ཅད་
བྱང་ཆུབ་སེམས་སུ་འདུས། །འགྱུར་བ་མེད་པའི་ངང་དུ་གསལ། །སྐལ་ལྡན་ཀུན་མ་ཎི་པདྨེ་བགྲངས།
ཨོཾ་མ་ཎི་པདྨེ་ཧཱུྃ། ཨོཾ་གཏི་མུག་འཇོམས་པ་འདི་བཟླས་པས། །མ་རིག་རིག་པའི་ཡུལ་དུ་གསལ། །
དབྱིངས་ལས་མི་འགྱུར་རང་སར་བརྟན། །ཆོས་ཀྱི་དབྱིངས་ཀྱི་ཡེ་ཤེས་ཤར། །སྐལ་ལྡན་ཀུན་མ་ཎི་པདྨེ
བགྲངས། ཨོཾ་མ་ཎི་པདྨེ་ཧཱུྃ། མ་ཞེ་སྡང་འཇོམས་པ་འདི་བཟླས་པས། །རང་རིག་བྱང་ཆུབ་སེམས་སུ་
གསལ། །གསལ་ལ་དག་པའི་ངང་ཉིད་ལས། །མེ་ལོང་ལྟ་བུའི་ཡེ་ཤེས་ཤར། །སྐལ་ལྡན་ཀུན་མ་ཎི་པདྨེ་
བགྲངས། ཨོཾ་མ་ཎི་པདྨེ་ཧཱུྃ། ཎི་ང་རྒྱལ་འཇོམས་པ་འདི་བཟླས་པས། །ཆོས་ཉིད་མཉམ་པ་མ་འདྲེས་ཤར། །
རང་གསལ་ཉིད་ཀྱི་ངང་ཉིད་ལས། །མཉམ་པ་ཉིད་ཀྱི་ཡེ་ཤེས་ཤར། །སྐལ་ལྡན་ཀུན་མ་ཎི་པདྨེ་བགྲངས།
ཨོཾ་མ་ཎི་པདྨེ་ཧཱུྃ། པད་འདོད་ཆགས་འཇོམས་པ་འདི་བཟླས་པས། །ཆོས་ཉིད་དབྱིངས་ལ་འཕེལ་འགྲིབ་
མེད། །རིག་པ་དུས་གསུམ་འདུས་མ་བྱས། །སོ་སོར་རྟོག་པའི་ཡེ་ཤེས་ཤར། །སྐལ་ལྡན་ཀུན་མ་ཎི་པདྨེ་
བགྲངས། ཨོཾ་མ་ཎི་པདྨེ་ཧཱུྃ། མེ་ཕྲག་དོག་འཇོམས་པ་འདི་བཟླས་པས། །ཤེས་བྱ་ཡེ་ནས་དག་པ་ལ། །
མི་འགྱུར་དབྱིངས་ནས་མི་གཡོ་བ། །བྱ་བ་ནན་ཏན་ཡེ་ཤེས་ཤར། །སྐལ་ལྡན་ཀུན་མ་ཎི་པདྨེ་བགྲངས།
ཨོཾ་མ་ཎི་པདྨེ་ཧཱུཾ། ཧཱུཾ་དུག་ལྔ་འཛོམས་པ་འདི་བཟླས་པས། །གསང་བ་ཐུགས་ཀྱི་ཡི་གེ་ལས། །རང་རིག་
སེམས་ཀྱི་དོན་གསལ་བས། །ལྷན་ཅིག་སྐྱེས་པའི་ཡེ་ཤེས་ཤར། །སྐལ་ལྡན་ཀུན་མ་ཎི་པདྨེ་བགྲངས།
ཨོཾ་མ་ཎི་པདྨེ་ཧཱུྃ། ཨོ་དོན་དམ་སྐུ་འཆར་འདི་བཟླས་པས། །འཛིན་པའི་སྡུག་བསྔལ་ཞི་བར་བྱེད། །འདོད་
ཡོན་དྲུག་ལ་མ་ཞེན་པས། །ཆོས་ཀྱི་སྐུ་ཡི་ངོ་བོ་ཉིད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་
ཧཱུྃ། མ་སྤྲོས་དང་བྲལ་བ་འདི་བཟླས་པས། །ཐུགས་རྗེ་བྱམས་པས་སྐྱོབ་པ་བྱེད། །བདག་གཞན་ཕྱོགས་
ཆ་(༣༤ན)མི་འཛིན་པས། །ལོངས་སྤྱོད་རྫོགས་པའི་ངོ་བོ་ཉིད། །སྐལ་ལྡན་ཀུན་མ་ཎི་པདྨེ་བགྲངས།
མ་ཎི་པདྨེ་ཧཱུྃ། ཎི་ཀུན་གྱི་ས་བོན་འདི་བཟླས་པས། །ཐུགས་རྗེའི་ཞགས་པས་འགྲོ་བ་འཛིན། །ཀུན་ལ་
སོ་
- 55 -



མ་ཎི་བཀའ་འབུམ།
ཁྱབ་པའི་ཐུགས་རྗེ་ཅན། །སྤྲུལ་པའི་སྐུ་ཡི་ངོ་བོ་ཉིད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་
པདྨེ་ཧཱུྃ། པད་དག་ཅིང་དྲི་མེད་འདི་བཟློས་པས། །བག་ཆགས་ངན་པ་བྱང་བྱས་ནས། །སྣང་བ་འགྱུར་
བའི་ཐུགས་རྗེ་ཅན། །ངོ་བོ་ཉིད་སྐུའི་ངོ་བོ་ཉིད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ།
མེ་ཞེན་འཛིན་སྤངས་པ་འདི་བཟླས་པས། །བཏང་སྙོམས་གཉིས་སུ་མི་བྱེད་པས། །འདོད་པའི་གདུང་
བས་མ་ཞེན་པ། །མངོན་བྱང་སྐུ་ཡི་ངོ་བོ་ཉིད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུྃ། ཧཱུྃ་
ཁོང་ནས་འབྱུང་བ་འདི་བཟླས་ པས། །མི་འགྱུར་གདེངས་དང་ལྡན་པ་ཡིས། །ཐོག་མཐའ་མེད་ནས་
གནས་པ་འདི། །རྡོ་རྗེའི་སྐུ་ཡི་ངོ་བོ་ཉིད། །སྐལ་ལྡན་ཀུན་མ་ཎི་པདྨེ་བགྲངས། ཨོཾ་མ་ཎི་པདྨེ་ཧཱུཾ། ཡི་གེ་
དྲུག་པའི་དགུ་ཕྲུགས་བསྟོད་པའོ། །
ཨོཾ་མ་ཎི་པདྨེ་ཧཱུྃ། གནས་རི་བོ་པོ་ཏ་ལ་ཡི་རྩེ་མོ་ན། །ཆོས་དབྱིངས་ཡེ་ཤེས་གཞལ་ཡས་ཁང་། །
ཉི་ཟླ་པདྨའི་གདན་སྟེང་ནས། །སྤྱན་རས་གཟིགས་ ཀྱི་ བྱིན་གྱིས་རློབས། །ཨོཾ་མ་ཎི་པདྨེ་ཧཱུྃ། ཐུགས་རྗེ་
ཆེན་པོ་སྤྱན་རས་གཟིགས། །འགྲོ་བའི་མགོན་པོ་བྱང་ཆུབ་སེམས། །སྟོང་དང་སྙིང་རྗེ་དབྱེར་མེད་ཐུགས། །
ཐུགས་རྗེ་ཅན་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་སྤྱན་རས་གཟིགས། །སྐུ་མདོག
དཀར་ལ་འོད་ཟེར་འཕྲོ། །ཆོས་སྐུ་དྲི་མ་མེད་པའི་རྟགས། །རྗེ་རྣམ་དག་སྐུ་ལ་ཕྱག་འཚལ་བསྟོད། །ཨོཾ་
མ་ཎི་པདྨེ་ཧཱུྃ། །ཞལ་ནི་འཛུམ་པའི་མདངས་དང་ལྡན། །སྤྱན་དཀྱུས་རིང་ལ་ཤངས་དབྱིབས་མཐོ། །སྤྱན་
རྩ་དམར་བས་ཀུན་ལ་གཟིགས། །སྤྱན་རས་གཟིགས་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུཾ། ཕྱག་ནི་
རྣམ་པ་བཞི་རུ་བྱུང་། །ཚད་མེད་རྣམ་པ་བཞི་ལྡན་པས། །འགྲོ་དོན་ཕྱོགས་མེད་( ༣༤བ)མཛད་པའི་རྟགས། །
རྗེ་ཀུན་གྱི་མགོན་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུཾ། ཕྱག་གཡས་མུ་ཏིག་ཕྲེང་བ་བསྣམས། །
ཐུགས་རྗེ་རྒྱུན་ཆད་མེད་པ་ཡིས། །འཁོར་བའི་གནས་ནས་འདྲེན་པའི་རྟགས། །རྗེ་ཐུགས་རྗེ་ཅན་ལ་ཕྱག་
འཚལ་བསྟོད། །ཨོཾ་མ་ཎི་པདྨེ་ཧཱུཾ། ཕྱག་གཡོན་པདྨ་དཀར་པོ་བསྣམས། །འགྲོ་དྲུག་གནས་སུ་དོན་མཛད་
ཀྱང་། །འཁོར་བའི་སྐྱོན་གྱིས་མ་གོས་རྟགས། །རྗེ་ཡེ་སངས་རྒྱས་ལ་ཕྱག་འཚལ་བསྟོད། །ཨོཾ་མ་ཎི་པདྨེ་
ཧཱུཾ། ཕྱག་གཉིས་ཐུགས་ཀར་ཐལ་མོ་སྦྱར། །སྟོང་དང་སྙིང་རྗེ་དབྱེར་མེད་པས། །སེམས་ཅན་དོན་ལ་གནས་
}
- 56 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པའི་རྟགས། །རྗེ་མཉམ་ཉིད་ངང་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུྃ། ལྗགས་ལ་པདྨ་འདབ་དྲུག་
གསལ། །ཡི་གེ་དྲུག་པ་ཚངས་པའི་གསུང་། །སྙིང་པོ་འགྲོ་དྲུག་སྒྲིབ་སྦྱོང་རྟགས། །རྗེ་འགྲོ་དོན་མཛད་ལ་
ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུཾ། ཐུགས་ཀར་ཟླ་བའི་དཀྱིལ་འཁོར་གནས། །ཡེ་ཤེས་རང་བྱུང་འབྲུ་
དྲུག་ཤར། །ཡེ་ཤེས་རང་ལ་གསལ་བའི་རྟགས། །རྗེ་ཐུགས་གསལ་མཁྱེན་ལ་ཕྱག་འཚལ་བསྟོད། །ཨོ་
མ་ཎི་པདྨེ་ཧཱུྃ། དབུ་ལ་རིགས་ལྔའི་སངས་རྒྱས་རྫོགས། །ཡེ་ཤེས་ལྔ་ཡི་རང་བཞིན་ཤར། །སྐུ་ལྔས་འགྲོ་
བའི་དོན་མཛད་རྟགས། །རྗེ་རིགས་ལྔའི་མགོན་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུཾ། རིན་ཆེན་རྒྱན་
ཆ་མང་པོས་བརྒྱན། །འོད་ཟེར་རྣམ་ལྔ་ཕྱོགས་མེད་འཕྲོ། །འདོད་ཡོན་རང་སར་དག་པའི་རྟགས། །རྗེ་
དགོས་འདོད་འབྱུང་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུྃ། ཞབས་གཉིས་མཉམ་པའི་སྐྱིལ་ཀྲུང་བཞུགས། །
བརྗིད་པའི་ཚུལ་གྱིས་མདངས་དང་ལྡན། །མཉམ་གཞག་དོན་ལ་མ་གཡོས་རྟགས། །རྗེ་འགྱུར་བ་མེད་
ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུྃ། ཉི་ཟླ་པདྨའི་གདན་ལ་བཞུགས། །ཐབས་ཤེས་གཉིས་སུ་མེད་
པ་ཡི། །ཐུགས་རྗེའི་འོད་ཀྱིས་སྙོམས་པའི་རྟགས། །རྗེ་བྱིན་རླབས་ཅན་ལ་ཕྱག་འཚལ་བསྟོད། །ཨོཾ་མ་ཎི་
པདྨེ་ཧཱུཾ། ཐུགས་རྗེ་ཆེན་པོས་བྱིན་གྱིས་རློབས། །སྤྱན་( ༣༥ན)རས་གཟིགས་ཀྱིས་བྱིན་གྱིས་རློབས། །
འགྲོ་བའི་མགོན་པོས་བྱིན་གྱིས་རློབས། །འཇིག་རྟེན་དབང་པོས་བྱིན་གྱིས་རློབས། །རྒྱལ་སྲས་མཆོག་
གིས་བྱིན་གྱིས་རློབས། །ཡིད་བཞིན་ནོར་བུས་བྱིན་གྱིས་རློབས། ། སྐུ་ལ་བསྟོད་པའོ། །
ཨོཾ་མ་ཎི་པདྨེ་ཧཱུཾ། མ་ཎི་པདྨེ་འདི་བཟླས་པས། །ཉོན་མོངས་དུག་ལྔ་དབྱིངས་སུ་དག །སྐུ་དྲུག་ཡེ་
ཤེས་དྲུག་ཏུ་ཤར། །མ་ཎི་འདི་ལྟར་ངོ་མཚར་ཆེ། །ཨོཾ་མ་ཎི་པདྨེ་ཧཱུཾ། །མ་ཎི་པདྨེ་འདི་བཟླས་པས། །འགྲོ་དྲུག་
སྒྲིབ་པ་གནས་སུ་སྦྱངས། །རིགས་དྲུག་སྐྱེ་བའི་སྦྱངས་ས་བཅད། །མ་ཎི་འདི་ལྟར་སྒྲིབ་པ་སྦྱོང་། །ཨོཾ་མ་
ཎི་པདྨེ་ཧཱུྃ། མ་ཎི་པདྨེ་འདི་བཟླས་པས། དུས་གསུམ་སངས་རྒྱས་མཉེས་པར་མཛད། ཁམས་གསུམ་
སེམས་ཅན་སྒྲིབ་པ་སྦྱོང་། །མ་ཎི་འདི་ལྟར་བྱིན་རླབས་ཆེ། །ཨོཾ་མ་ཎི་པདྨེ་ཧཱུཾ། མ་ཎི་པདྨེ་འདི་བཟླས་པས། །
བདེ་གཤེགས་སྐུ་གསུང་ཐུགས་ཀྱང་མཆོད། །ཚུར་འདུས་དངོས་གྲུབ་དབྱིག་ལྟར་སྡུད། །མ་ཎི་འདི་ལྟར་
དངོས་གྲུབ་ཐོབ། །ཨོཾ་མ་ཎི་པདྨེ་ཧཱུཾ། མ་ཎི་པདྨེ་འདི་བཟླས་པས། །འགྲོ་དྲུག་སྡུག་བསྔལ་གཏན་ནས་སེལ། །
- 57 -



མ་ཎི་བཀའ་འབུམ།
སྐུ་དྲུག་ཡེ་ཤེས་དྲུག་ཏུ་ཐོབ། །མ་ཎི་འདི་ལྟར་བྱིན་རླབས་འཕེལ། །ཨོཾ་མ་ཎི་པདྨེ་ཧཱུྃ། མ་ཎི་པདྨེ་འདི་
བཟླས་པས། །ཐུགས་རྗེ་ཆེན་པོ་སྤྱན་རས་གཟིགས། །འཁོར་བ་མ་སྟོང་བར་དུ་བཞུགས། །མ་ཎིའི་བྱིན་
རླབས་འཛད་མི་འགྱུར། །ཨོཾ་མ་ཎི་པདྨེ་ཧཱུཾ། གསུང་ལ་བསྟོད་པའོ། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ཆོས་ཀྱི་སྐུ། །རྣམ་པར་རྟོག་མེད་ལྷུན་གྱིས་གྲུབ། །ཆོས་དབྱིངས་
ཡེ་ཤེས་གསལ་བའི་ངང་། །ཐུགས་ཆོས་ཀྱི་སྐུ་ལ་གཉིས་མེད་འདུད། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་
པོ་ལོངས་སྤྱོད་སྐུ། །གསལ་ལ་མ་འགགས་རང་བྱུང་ཤར། །མེ་ལོང་ཡེ་ཤེས་གསལ་བའི་ངང་། །ཐུགས་
ལོངས་སྤྱོད་རྫོགས་པའི་སྐུ་ལ་འདུད། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་སྤྲུལ་པའི་སྐུ། །སྣ་ཚོགས་སྣང་
བ་རིས་མེད་འཆར། །མཉམ་པ་ཉིད་ཀྱི་ཡེ་ཤེས་ངང༌། །ཐུགས་སྤྲུལ་པའི་སྐུ་ལ་གཉིས་མེད་འདུད། །ཨོ་
མ་ཎི་པདྨེ་ཧཱུཾ། ཐུགས་རྗེ་ཆེན་པོ་ངོ་བོ་ཉིད་ཀྱི་སྐུ། །མ་བཅོས་(༣༥བ)རང་བྱུང་རྣམ་པར་དག །སོ་སོར་
རྟོག་པའི་ཡེ་ཤེས་ངང་། །ཐུགས་ངོ་བོ་ཉིད་ཀྱི་སྐུ་ལ་འདུད། །ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་མངོན་པར་
བྱང་ཆུབ་སྐུ། །སེམས་དང་ཆོས་སུ་དབྱེ་བ་མེད། །བྱ་བ་ནན་ཏན་ཡེ་ཤེས་ངང་། །ཐུགས་མངོན་པར་བྱང་
ཆུབ་སྐུ་ལ་འདུད། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་རྡོ་རྗེའི་སྐུ། །ཆོས་ཉིད་དོན་ལ་འགག་པ་མེད། །ལྷན་
ཅིག་སྐྱེས་པའི་ཡེ་ཤེས་ངང་། །ཐུགས་རྡོ་རྗེ་ལྟ་བུའི་སྐུ་ལ་འདུད། །ཨོཾ་མ་ཎི་པདྨེ་ཧཱུཾ། ཐུགས་ལ་བསྟོད་པའོ། །
ཨོཾ་མ་ཎི་པདྨེ་ཧཱུྃ། དུས་གསུམ་སངས་རྒྱས་ཀུན་གྱི་སྐུ་གསུང་ཐུགས། །འགྲོ་དྲུག་ཀུན་ལ་ཐུགས་
རྗེའི་སྤྱན་གྱིས་གཟིགས། །བྱམས་དང་ཐུགས་རྗེའི་ཐུགས་ཀྱིས་སྐྱོང་མཛད་པའི། །འཕགས་པ་སྤྱན་རས་
གཟིགས་ཀྱི་བཀྲ་ཤིས་ཤོག །ཨོཾ་མ་ཎི་པདྨེ་ཧཱུཾ། ཡི་གེ་དྲུག་མ་ཤེས་རབ་དབྱིངས་ཀྱི་ཡུམ། །ནོར་བུ་འཛིན་
པ་དབྱིངས་ལས་ཡེ་ཤེས་ཤར། །རིག་སྔགས་འཛིན་མ་ཆོས་དབྱིངས་མཉམ་པའི་ངང་། །ཐུགས་རྗེ་ཆེན་
པོ་འཁོར་བཅས་བཀྲ་ཤིས་ཤོག །ཨོཾ་མ་ཎི་པདྨེ་ཧཱུྃ། བདེ་གཤེགས་རིགས་དྲུག་སྐུ་དྲུག་ཡེ་ཤེས་དྲུག །ཕ་
རོལ་ཕྱིན་དྲུག་འཁོར་བའི་ཕ་རོལ་སོན། །ཐུབ་དྲུག་སྤྲུལ་སྐུས་འགྲོ་དྲུག་སྡུག་བསྔལ་སྦྱོང་། །འཁོར་གྱི་
ལྷ་ཚོགས་རྣམས་ཀྱི་བཀྲ་ཤིས་ཤོག །ཨོཾ་མ་ཎི་པདྨེ་ཧཱུྃ། འདས་པའི་སངས་རྒྱས་ཆོས་ཀྱི་དབྱིངས་ན་གནས། །
ད་ལྟར་སངས་རྒྱས་སེམས་ཅན་འགྲོ་དོན་མཛད། །མ་འོངས་སངས་རྒྱས་འགྲོ་ཀུན་དོན་ལ་དགོངས། །དུས་
- 58 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
གསུམ་སངས་རྒྱས་སྟོང་གི་བཀྲ་ཤིས་ཤོག །ཨོཾ་མ་ཎི་པདྨེ་ཧཱུྃ། ཡི་གེ་དྲུག་པ་ཐུགས་རྗེ་སྤྲུལ་པའི་སྐུ། །འགྲོ་
དྲུག་སྒྲིབ་སྦྱོང་འཁོར་བའི་གཡང་ས་གཅོད། །བྱང་ཆུབ་ལམ་འདྲེན་སྐུ་གསུམ་ས་ལ་འགོད། །སྙིང་པོ་ཡི་གེ་
དྲུག་པའི་བཀྲ་ཤིས་ཤོག །ཨོཾ་མ་ཎི་པདྨེ་ཧཱུྃ། སྤྱན་རས་གཟིགས་དབང་འགྲོ་དྲུག་ཡོངས་ལ་གཟིགས། །
ཐུགས་རྗེ་ཆེན་པོའི་སྙིང་རྗེ་རྒྱུན་མི་འཆད། །འཇིག་རྟེན་དབང་ཕྱུག་འགྲོ་བ་ཡོངས་ཀྱི་མགོན། །འགྲོ་བའི་
སྐྱབས་གནས་མཆོག་གི་བཀྲ་ཤིས་ཤོག །ཨོཾ་མ་ཎི་པདྨེ་ཧཱུྃ། ལོ་བརྒྱ་འཚོ་ཞིང་སྟོན་བརྒྱ་མཐོང་བ་དང་། །
ལོངས་སྤྱོད་རྒྱས་ཤིང་བསམ་དོན་འགྲུབ་(༣༦ན)པ་དང་། །ཆོས་ལ་བར་ཆད་མེད་ཅིང་སྒྲུབ་པ་མཐར་ཕྱིན་
ནས། །བརྒྱུད་འཛིན་བྱིན་གྱིས་བརླབས་པའི་བཀྲ་ཤིས་ཤོག །
ཨོཾ་མ་ཎི་པདྨེ་ཧཱུྃ། སྤྱན་རས་གཟིགས་ལ་ཕྱག་འཚལ་ལོ། །སྤྱན་རས་གཟིགས་ལ་སྐྱབས་སུ་མཆི། །
བདེ་བ་ཅན་གྱི་གནས་མཆོག་ཏུ། །སྤྱན་རས་གཟིགས་ཀྱི་ཞིང་ཁམས་སུ། །ཕྱི་ནང་མེད་པའི་གཞལ་ཡས་
ཁང་། །འཇིག་རྟེན་ཁང་ཁྱིམ་མིང་ཡང་མེད། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུཾ། གཟུགས་ཀྱི
བྱེ་བྲག་ཇི་སྙེད་པ། །སྤྱན་རས་གཟིགས་ཀྱི་སྐུར་སྣང་བས། །ཕུང་པོ་ཤ་ཁྲག་མིང་ཡང་མེད། །རི་པོ་ཏ་
ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། སྒྲ་རུ་གྲག་པ་ཇི་སྙེད་པ། །ཡི་གེ་དྲུག་པ་རྡོ་རྗེའི་སྒྲ། ཁྲོ་ཚིག་ང་རོའི་
མིང་ཡང་མེད། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། སེམས་ཀྱི་དྲན་རྟོག་ཇི་སྙེད་པ། །རང་རིག་
ཡེ་ཤེས་འོད་གསལ་བས། །དུག་ལྔ་རྣམ་རྟོག་མིང་ཡང་མེད། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་
ཧཱུྃ། འོད་ཀྱི་སྣང་བ་ཇི་སྙེད་པ། །ཆོས་ཀྱི་སྣང་བ་རྒྱུན་མི་འཆད། །ཉིན་དང་མཚན་མོའི་མིང་ཡང་མེད། །རི་
པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། འབྱུང་བའི་བྱེ་བྲག་ཇི་སྙེད་པ། །ཡེ་ཤེས་ལྔ་ཡི་འོད་ཟེར་ལས། །
འབྱུང་བ་ལྔ་ཡི་མིང་ཡང་མེད། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། སྐྱེ་ཤིའི་བྱེ་བྲག་ཇི་སྙེད་པ། །
པདྨའི་སྟེང་དུ་རྫུས་སྐྱེས་པས། །སྐྱེ་བ་རྣམ་བཞིའི་མིང་ཡང་མེད། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་
པདྨེ་ཧཱུཾ། ཟས་ཀྱི་བྱེ་བྲག་ཇི་སྙེད་པ། །འཆི་མེད་བདུད་རྩིའི་ཟས་ཟ་བས། །ཕུང་པོ་ཁམ་ཟས་མིང་ཡང་མེད། །
རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུཾ། སྐོམ་གྱི་བྱེ་བྲག་ཇི་སྙེད་པ། །བདེ་ཆེན་རྒྱུན་གྱི་ཆུ་འཐུངས་
པས། །འཇིག་རྟེན་སྒོམ་གྱི་མིང་ཡང་མེད། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། གོས་ཀྱི་བྱེ་བྲག་
- 59 -



ལར་
མ་ཎི་བཀའ་འབུམ།
ཇི་སྙེད་པ། །མཉམ་པ་རིས་མེད་གོས་གྱོན་པས། །འཇིག་རྟེན་གོས་ཀྱི་མིང་ཡང་མེད། །རི་པོ་ཏ་ལར་སྐྱེ་
བར་ཤོག །ཨོཾ་མ་ཎི་པདྨེ་ཧཱུྃ། །བཞོན་པའི་བྱེ་བྲག་ཇི་སྙེད་པ། །བརྩོན་འགྲུས་མྱུར་པའི་རྟ་ཞོན་ པས། །
(༣༦བ)འཇིག་རྟེན་རྟ་ཡི་མིང་ཡང་མེད། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། གྲོགས་ ཀྱི་བྱེ་
བྲག་ཇི་སྙེད་པ། །ཐབས་དང་ཤེས་རབ་གཉིས་མེད་པས། །སྐྱེས་པ་བུད་མེད་མིང་ཡང་མེད། །རི་པོ་ཏ་
ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། །འཁོར་གྱི་བྱེ་བྲག་ཇི་སྙེད་པ། །རང་རིག་རང་ཤར་རང་གྲོལ་བས། །
རྒྱལ་པོ་བློན་པོའི་མིང་ཡང་མེད། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། ནོར་རྫས་བྱེ་བྲག་ཇི་
སྙེད་པ། །ཏིང་འཛིན་ལོངས་སྤྱོད་འཛད་མེད་པས། །འཇིག་རྟེན་འདོད་ཡོན་མིང་ཡང་མེད། །རི་པོ་ཏ་ལར་
སྐྱེ་བར་ཤོག །ཨོཾ་མ་ཎི་པདྨེ་ཧཱུཾ། མགོན་པོ་སྤྱན་རས་གཟིགས་དབང་ཁྱོད། །དང་པོ་བྱང་ཆུབ་ཐུགས་བསྐྱེད་
ནས། །ལམ་ལྔ་ས་བཅུ་བགྲོད་བྱས་ཤིང་། །ཕ་རོལ་ཕྱིན་པ་བཅུ་རྫོགས་ཏེ། །འགྲོ་བའི་དོན་དུ་སྐུ་བཞུགས་
པ། །བདག་ནི་འཆི་བའི་དུས་ཀྱི་ཚེ། །རི་པོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུཾ། །རི་པོ་ཏ་ལར་སྐྱེས་
ནས་ཀྱང་། །སྤྱན་རས་གཟིགས་ཀྱི་ཞབས་དྲུང་དུ། །སྐྱེ་ཤི་མེད་པའི་སྐུ་བརྙེས་ནས། །ཆོས་ཀྱི་བདུད་རྩི་
འཐུང་བར་ཤོག །ཨོཾ་མ་ཎི་པདྨེ་ཧཱུྃ། བདག་གིས་སྨོན་ལམ་འདི་བཏབ་པས། །འགྲོ་བ་རིགས་དྲུག་སེམས་
ཅན་རྣམས། །སོ་སོའི་སྡིག་སྒྲིབ་ཀུན་བྱང་ནས། །སྡུག་བསྔལ་མ་ལུས་ཞི་གྱུར་ཏེ། །བྱང་ཆུབ་ལམ་ལ་རབ་
ཞུགས་ནས། ཁམས་གསུམ་འཁོར་བ་སྟོང་པར་ཤོག །ཨོཾ་མ་ཎི་པདྨེ་ཧཱུཾ། ཡི་གེ་དྲུག་པའི་ཡོན་ཏན་བསྟོད་
པ་བཀྲ་ཤིས་སྨོན་ལམ་དང་བཅས་པ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས་མཛད་པ་རྫོགས་སོ།
མངའ་བདག་མྱང་གི་གཏེར་མའོ། ། བརྒྱད་པོ་དེ་ཡི་གེ་དྲུག་པའི་གསུང་གི་ཞལ་གདམས་ཀྱི་སྐོར་ཡིན་ནོ། །
ལམ་འཁྱེར་སྐོར་གྱི་ཞལ་གདམས་ལྔ།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་
བཙན་སྒམ་པོའི་ཉིན་ནུབ་དང་ནང་ནུབ་ལམ་ཁྱེར་གྱི་ཞལ་གདམས། དེ་ལ་ཉིན་མོ་སྣང་བ་ལམ་དུ་ཁྱེར་
- 60 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
མཐའ་
བ་ལ་གསུམ། སྣང་བ་རང་གྲོལ་དུ་བཞག་པ་དང་། ཚོགས་དྲུག་རང་གྲོལ་དུ་བཞག་པ་དང་། རྐྱེན་སྣང་
རང་གྲོལ་དུ་བཞག་པ་དང་གསུམ་མོ། །དང་པོ་སྣང་བ་རང་གྲོལ་ ( ༣༧ན)དུ་བཞག་པ་ནི། སྣང་ལ་དགག་
སྒྲུབ་མི་བྱ། སྣང་བར་བྱེད་པའི་མཁན་པོ་སེམས་ཡིན་སེམས་ལ་ངོས་གཟུང་མེད། སེམས་སྟོང་པར་
འདུག་པས་རྟག་པར་མ་སོང་། །སྣང་བ་མ་འགག་པར་འདུག་པས་ཆད་པར་མ་སོང་། རྟག་ཆད་ན
དང་བྲལ་བ་དེ་ཐུགས་རྗེ་ཆེན་པོའི་ལྟ་བ་ཡིན་ནོ། །གཉིས་པ་ཚོགས་དྲུག་རང་གྲོལ་དུ་བཞག་པ་ནི། མིག་
གི་ཡུལ་དུ་གཟུགས་སྡུག་མི་སྡུག་ལ་ཆགས་སྡང་མེད་པར་རང་ཤར་རང་གྲོལ། རྣ་བའི་ཡུལ་དུ་སྒྲ་སྙན་མི་
སྙན་ལ་ཆགས་སྡང་མེད་པར་རང་ཤར་རང་གྲོལ། སྣའི་ཡུལ་དུ་དྲི་ཞིམ་མི་ཞིམ་ལ་ཆགས་སྡང་མེད་པར་
རང་ཤར་རང་གྲོལ། ལྕེའི་ཡུལ་དུ་རོ་ཞིམ་མི་ཞིམ་ལ་ཆགས་སྡང་མེད་པར་རང་ཤར་རང་གྲོལ། ལུས་ཀྱི་
ཡུལ་དུ་རེག་བྱ་འཇམ་རྩུབ་ལ་ཆགས་སྡང་མེད་པར་རང་ཤར་རང་གྲོལ། ཡིད་ཀྱི་ཡུལ་དུ་དགའ་མི་དགའ་
ལ་ཆགས་སྡང་མེད་པར་རང་ཤར་རང་གྲོལ། ཇི་ལྟར་གྲོལ་ན། དབང་པོ་ཚོགས་དྲུག་གི་འཛིན་པ་སེམས་
ཡིན། སེམས་ངོ་བོ་སྟོང་པར་གྲོལ་བ་དེ་ཐུགས་རྗེ་ཆེན་པོའི་སྒོམ་པ་ཚོགས་དྲུག་རང་གྲོལ་ཡིན་ནོ། །གསུམ་
པ་རྐྱེན་སྣང་རང་གྲོལ་དུ་བཞག་པ་ནི། མཐུན་རྐྱེན་བྱམས་པ་དང་ཕྲད་ནས། གཏམ་དགའ་བ་བྱས་ཀྱང་
དེ་ལ་ཆགས་སེམས་མི་བྱ། གཉེན་དང་འབྲེལ་བར་འཛིན་པ་ཡང་རང་གི་སེམས། སེམས་སྟོང་པ་ལ་ཉེ་
འབྲེལ་དང་དྲུང་པོ་ཡང་མ་གྲུབ། རང་ཤར་རང་གྲོལ། དགྲ་སྡང་བ་དང་ཕྲད་ཀྱང་དགྲ་སྡང་བར་འཛིན་པ་
ཡང་སེམས། སེམས་སྟོང་པ་ལ་དགྲ་སྡང་བ་ཡང་མ་གྲུབ་དགྲ་རང་སར་གྲོལ་ལོ། །ལུང་དུ་བསྟན་པ་དང་
མ་བསྟན་པ། ངོ་ཤེས་པ་དང་མི་ཤེས་པ། ཆགས་སྡང་སྐྱེ་བ་དང་མི་སྐྱེ་བ། དགའ་བ་དང་མི་དགའ་བ་སྐྱེ་
བའི་སེམས་བཏང་སྙོམས་གང་ལྟར་སྣང་ཡང་རང་སར་གྲོལ་ལོ། །དགོས་པ་ལ་གསེར་གཡུར་མཐོང་བ་
དང༌། མི་དགོས་པ་ལ་ས་རྡོར་སྣང་བ་ཡང་མཐོང་མཁན་སེམས་ཡིན། སེམས་སྟོང་པ་ལ་དགོས་མི་
དགོས་རང་སར་གྲོལ་ལོ། །རྐྱེན་སྣང་ཅི་བྱུང་ཡང་ཤར་བ་མ་འགགས། འཛིན་མེད་ཀྱི་རིག་པ་རང་སར་
ཡལ་བ་ནི། ཐུགས་རྗེ་ཆེན་པོའི་སྤྱོད་པའོ། །དེ་ལྟར་ཉིན་མོ་སྣང་བ་ལམ་(༣༧བ)དུ་ཁྱེར་བས་ཐུགས་རྗེ་
ཆེན་པོའི་དགོས་པ་རྒྱུན་མི་འཆད་པའོ། །གཉིས་པ་མཚན་མོ་གཉིད་དང་རྨི་ལམ་ལམ་དུ་འཁྱེར་བ་ལ་
- 61 -



བསམ་
མ་ཎི་བཀའ་འབུམ།
གསུམ་སྟེ། སྲོད་ལ་གཉིད་ལམ་དུ་སློང་བ། ནམ་གུང་རྨི་ལམ་ལམ་དུ་སློང་བ། ཐོ་རངས་གཉིད་སད་ནས་
གསལ་སྟོང་གི་ཡེ་ཤེས་གསལ་བཏབ་པའོ། །སྲོད་ལ་རྨི་ལམ་ལམ་དུ་སློང་བ་ལ་གསུམ་སྟེ། དང་པོ་
གཉིས་སྤྲུལ་པའི་སྐུ་ནི། གཉིད་བྲོ་བའི་དུས་སུ་ནི་ཟི་ཟི་བྱས་ནས་ཤེས་པ་ཐིབས་ཐིབས་འོང་། དེའི་དུས་
སུ་ཤེས་པ་འཐོར་བ་དེ་ཡུལ་ལ་བསྡུས་ལ་བཞག་གོ །གཉིས་པ་གཉིད་ལོངས་སྐུར་བཞག་པ་ནི། རང་
ཐུགས་རྗེ་ཆེན་པོར་སྒོམས། སྨིན་ཕྲག་ཏུ་ཐིག་ལེ་དཀར་པོ་ཅིག་ལ་སེམས་གཏད་ལ་བཞག་གོ །གཉིད་
འཐུག་པོ་རྨི་ལམ་མེད་པ་རྟོག་མེད་ངང་ལ་གནས་པ་ནི་གཉིད་ཆོས་སྐུ་ཡིན་རྨི་ལམ་བྱུང་ན་གཉིད་དང་
མ་གཏན་འདྲེས་པ་ཡིན་པས། འཆི་བའི་དུས་སུ་ཡང་དབུགས་ཆད་པ་དང་རིག་པ་བརྒྱལ་བ་སངས་
ནས་འོད་གསལ་འཆར་བས། དེར་ངོས་མི་ཟིན་མི་སྲིད་ཅིང་། བར་དོའི་སྣང་བ་མེད་དེ་ཆོས་སྐུར་སངས་
རྒྱ་བ་ཡིན་ནོ། །གཉིས་པ་ནམ་གུང་རྨི་ལམ་ལམ་དུ་སློང་བ་ལ་གསུམ་ལས། དང་པོ་རྨི་ལམ་ངོས་བཟུང་
བ་ནི། གཉིད་ལོག་ཁར་རྨི་ལམ་དུ་ངོས་ཟིན་པར་བྱའོ་སྙམ་པའི་འདུན་པ་དྲག་པོ་བཏང་བ་གལ་ཆེའོ། །
དེ་ལྟར་ཡང་དང་ཡང་དུ་བསམ་པས། རྨི་ལམ་ལ་རྨི་ལམ་དུ་ངོ་ཤེས་སོ། །གཉིས་པ་རྨི་ལམ་སྦྱོང་བ་ནི།
རྨི་ལམ་ལ་དངོས་པོ་མ་གྲུབ་པས་རང་གི་སེམས་ཀྱི་འཁྲུལ་པ་ཡིན་པར་ཤེས་པས། རྨི་ལམ་དུ་བདེ་སྡུག་
གི་རྣམ་པ་ཅི་བྱུང་ཡང་རང་གྲོལ་དུ་འགྲོའོ། །གསུམ་པ་རྨི་ལམ་དུ་ལྷ་སྒོམ་པ་ནི། ལྷ་ཐུགས་རྗེ་ཆེན་པོ་
དང་། སྙིང་པོ། ཨོཾ་མ་ཎི་པདྨེ་ཧཱུྃ་ཞེས་པ་དྲན་པས། རྨི་ལམ་ཡེ་ཤེས་ཀྱི་སྣང་བ་ཡིན་པས་ཤིན་ཏུ་གསལ་བར་
འབྱུང་ངོ༌། །རྨི་ལམ་དུ་ལྷ་དང་སྙིང་པོ་དྲན་ན་རྨི་ལམ་དང་བར་དོ་འདྲ་བས་བར་དོར་མི་དྲན་མི་སྲིད། བར་
དོ་སེམས་ཀྱི་སྣང་བ་ཡིན་པས་བར་དོར་མི་གྲོལ་བ་མི་སྲིད་པ་ཡིན་ནོ། །གསུམ་པ་གཉིད་སད་ན
སད་ནས་སྟོང་
གསལ་ཡེ་ཤེས་གསལ་བཏབ་པ་ནི། རྨི་ལམ་སད་པས་སྟོང་པ་(༣༨ན)ཡིན་ཏེ། རྨི་ལམ་རྨིས་ཙམ་ན་བདེན་
པར་སྣང་ཡང་། སད་ཙམ་ན་བདེན་མི་སྲིད་དེ། སྟོང་པར་འདུག་པས་ད་ལྟར་གྱི་སྣང་བ་སྣ་ཚོགས་འདི་
ཉིད་བདེན་པ་ལྟར་སྣང་ཡང་སེམས་འཁྲུལ་པའི་ངོ་ནས་སྣང་བ་ཡིན། སེམས་ངོ་བོས་སྟོང་པས་སྣང་བ་
ལ་འཛིན་མཁན་མེད། སྣང་བའི་ངོ་བོ་ཡེ་ནས་སྟོང་པ་ཡིན། སྟོང་པའི་རང་བཞིན་གསལ་བ་ཡིན་པས།
སྣང་བ་རྟགས་ན་སྟོང་། སེམས་བལྟས་ན་སྟོང་པས། སྣང་བ་དང་སེམས་སྟོང་གསལ་ཡེ་ཤེས་སུ་ཤར་བ་
- 62 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཐུགས་རྗེ་ཆེན་པོའི་དགོངས་པ་ཡིན་ནོ། །སྤྱི་དོན་གཉིས་པ་ནང་ནུབ་ཆོས་སྤྱོད་ལམ་དུ་འཁྱེར་བར་བྱ། དེ་
ལ་གསུམ་སྟེ། ནང་པར་ཁ་དོན་ལམ་དུ་སློང་བ་ནི། ཨོཾ་མ་ཎི་པདྨེ་ཧཱུཾ་ཞེས་པ་ཕ་རོལ་ཏུ་ཕྱིན་པ་ལྟར་འདོན་
ན། སེམས་ཅན་ཐམས་ཅད་ཀྱི་དོན་དུ་འདོན་པ་སྦྱིན་པའི་ཕ་རོལ་ཏུ་ཕྱིན་པ། ལུས་ངག་ཡིད་གསུམ་གྱི་
ཁ་ན་མ་ཐོ་བ་བསྡམས་ནས་འདོན་པ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ། ལུས་སེམས་འདུག་ཚུགས་པར་
བྱས་ནས་འདོན་པ་བཟོད་པའི་ཕ་རོལ་ཏུ་ཕྱིན་པ། ལུས་ངག་ཡིད་གསུམ་འབད་པ་དང་བཅས་ནས་
འདོན་པ་བརྩོན་འགྲུས་
་འགྲུས་ཀྱི་ཕ་རོལ་ཏུ་ཕྱིན་པ། སེམས་མཉམ་པའི་ངང་ལ་རྟོག་མེད་དུ་བཞག་ནས་འདོན་ .
པ་བསམ་གཏན་གྱི་ཕ་རོལ་ཏུ་ཕྱིན་པ། གསལ་ལ་མ་འགགས་རང་ཤར་རང་གྲོལ་ངང་ལས་འདོན་པ་ནི་
ཤེས་རབ་ཀྱི་ཕ་རོལ་ཏུ་ཕྱིན་པའོ། །ཕ་རོལ་ཏུ་ཕྱིན་པ་དྲུག་དང་ལྡན་པའི་སྒོ་ནས། ཨོཾ་མ་ཎི་པདྨེ་ཧཱུཾ་ཞེས་
གསལ་ལ་དག་པར་ཁ་དོན་བྱས་ན། ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་ཕྱོགས་ཀུན་བཀླགས་པ་དང་
བསོད་ནམས་མཉམ་མོ། །གཉིས་པ་མདོ་སྡེ་ལྟར་འདོན་པ་ནི། དམ་པ་དྲུག་དང་ལྡན་པར་འདོན་ཏེ། ཨོ་
མ་ཎི་པདྨེ་ཧཱུྃ། ཀུན་སློང་དམ་པ་ནི། ཐུགས་རྗེ་ཆེན་པོའི་ཡང་སྙིང་ཡི་གེ་དྲུག་པ་འདི་ཡོན་ཏན་དཔག་ཏུ་མེད་
པ་ཡིན་སྙམ་པས་འདོན། རྒྱ་ཆེ་བ་དམ་པ་ནི་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་སྦྱང་སྙམ་
པས་འདོན། ཟབ་པ་དམ་པ་ནི་ཆོས་ཐམས་ཅད་ཀྱི་དོན་འདི་ལ་( ༣༨བ)འདུས་སྙམ་པས་འདོན། ཆེད་དུ་
བྱ་བ་དམ་པ་ནི་དགེ་བའི་རྩ་བར་དོན་དུ་མ་སོང་བར་སེམས་ཅན་ཐམས་ཅད་ཀྱི་ཆེད་དུ་འདོན། རྒྱུན་མི་
ཆད་པ་དམ་པ་ནི། བདག་ཐུགས་རྗེ་ཆེན་པོས་བཏོན་པས་སེམས་ཅན་ཐམས་ཅད་འདོན་པར་བསམས་
ལ་འདོན། །འབྲས་བུ་དམ་པ་ནི། རྫོགས་པའི་སངས་རྒྱས་ཐོབ་པའི་བྲོད་པ་དང་བཅས་པས་འདོན། དམ་
པ་དྲུག་གིས་ཟིན་པར་བྱས་ནས། ཨོཾ་མ་ཎི་པདྨེ་ཧཱུྃ། ཞེས་པ་མཁས་པ་ཀློག་འདོན་པ་ལྟར་གཟབས་ཏེ་བརྒྱ་
རྩ་བཏོན་ན། མདོ་སྡེ་འགྱུར་རོ་ཅོག་བཀླགས་པ་དང་བསོད་ནམས་མཉམ་མོ། །གསུམ་པ་སྔགས་ལྟར་
འདོན་པ་ནི་གསུམ་སྟེ། དང་པོ་གཟུངས་སྔགས་ལྟར་འདོན་པ་ནི། ཨོཾ་མ་ཎི་པདྨེ་ཧཱུྃ། ཞེས་གསལ་ལ་དག་
པར་བཏོན་པས་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཟད་པ་དང་།
རྐྱེན་དང་བར་ཆད་ཐམས་ཅད་བཟློག་པ་དང་། ནད་དང་སྡུག་བསྔལ་ཐམས་ཅད་ཞི་བ་དང༌། ཚེ་དང་བསོད་
ལ་
- 63.



མ་ཎི་བཀའ་འབུམ།
ནམས་འཕེལ་བ་དང་། གདོན་དང་བར་ཆད་ཐམས་ཅད་ཞི་བར་བསམས་ལ། ཀློག་མཁན་མཁས་པས་
གཟུངས་འདོན་པ་ལྟར་འདོན་ནོ། །གཉིས་པ་རིག་སྔགས་ལྟར་འདོན་པ་ནི། རང་གང་ན་གནས་ཀྱང་
ཐུགས་རྗེ་ཆེན་པོར་བསྒོམས་ལ། ཨོཾ་མ་ཎི་པདྨེ་ཧཱུྃ་ཞེས་པ། སྐད་ཇེ་ཆེ་ལ་འགྱུར་དང་བཅས་པར་བཏོན་
ལ། ལྷ་དང་། མི་དང་། ལྷ་མ་ཡིན་དང༌། དྲི་ཟ་དང་། གནོད་སྦྱིན་དང་། གྲུལ་བུམ་དང༌། ཀླུ་དང་། སྲིན་
པོ་དང༌། དེ་ལ་སོགས་པ་ལྷ་མ་སྲིན་སྡེ་བརྒྱད་ཐམས་ཅད་དང༌། འགྲོ་དྲུག་གི་སེམས་ཅན་ཐམས་ཅད་
ཀྱིས་ཐོས་པས་ཆོས་ལ་ཚུད། སྒྲིབ་པ་བྱང་ནས། བྱང་ཆུབ་ཀྱི་སེམས་བསྐྱེད་པར་བསམས་ལ་འདོན།
གསུམ་པ་གསང་སྔགས་ལྟར་བཟླས་པ་ནི། ཤུབ་ཤུབ་སྐད་ཆུང་ལ་ལྕེ་ཐོག་ཏུ་ལེན་པར་བཟླས་ཏེ། ཨོཾ་མ་
ཎི་པདྨེ་ཧཱུྃ། ཞེས་རང་ཐུགས་རྗེ་ཆེན་པོར་མོས་པ་བྱས་ནས་བགྲངས་པས། བདག་གཞན་གྱི་སྡིག་སྒྲིབ་
ཐམས་ཅད་སྦྱོངས། བར་ཆད་ཐམས་ཅད་བསལ་བར་བསམས་ལ་བགྲང་ངོ༌། །སྡིག་སྒྲིབ་འཕྲལ་ལ་འབྱང་།
བར་ཆད་གདོན་གྱིས་གླགས་མི་རྙེད། བསམས་པའི་ ( ༣༩ན)དོན་ཐམས་ཅད་མྱུར་དུ་འགྲུབ་བོ། །སྤྲུལ་
པའི་རྒྱལ་པོའི་ཉིན་ནུབ་ནང་ནུབ་ཆོས་སྤྱོད་ལམ་འཁྱེར་གྱི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོའི་ཞལ་གདམས། སྐྱབས་འགྲོ་སེམས་བསྐྱེད་ལམ་དུ་འཁྱེར་བ་ནི། དེ་ལ་དང་པོ་སྦྱོར་བ་བྱང་
ཆུབ་ཀྱི་སེམས་ཀྱིས། ཐོ་རངས་ལངས་ལ་མདུན་གྱི་ནམ་མཁར་པདྨའི་གདན་རྒྱ་ཆེན་པོ་བསམས་ལ།
རང་ཐུགས་རྗེ་ཆེན་པོའི་སྐུར་བསྐྱེད་དེ། ཨོཾ་མ་ཎི་པདྨེ་ཧཱུཾ་ཞེས་པ་ཙམ་ལས་སྐད་ཅིག་དྲན་རྫོགས་ཙམ་
གྱིས་བསྐྱེད་ལ། ཐུགས་ཀའི་ཧྲཱིཿདཀར་པོ་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་དང༌།
ཆོས་དང་། བྱང་ཆུབ་སེམས་དཔའི་དགེ་འདུན་དང༌། བླ་མ་གྲུབ་ཐོབ་རྣམས་དང་། ཡི་དམ་ཐུགས་རྗེ་ཆེན་
པོའི་ལྷ་ཚོགས་རྣམས་དང་། མཁའ་འགྲོ་བཀའ་སྲུང་རྣམས་སྤྱན་དྲངས་ལ། དངོས་སམ་ཡིད་ཀྱིས་མཆོད་
པ་ཕུལ་ལ། དཀོན་མཆོག་གསུམ་དང་བླ་མ་ཡི་དམ་ལྷ་ཚོགས་རྣམས་དགོངས་སུ་གསོལ། ལུས་ངག་
ཡིད་གསུམ་དད་གུས་མོས་པས་ཕྱག་འཚལ་ལོ། །ཕྱི་ནང་གསང་བའི་མཆོད་པ་རྒྱ་ཆེན་པོ་བཞེས་སུ་གསོལ།
ལུས་ངག་ཡིད་གསུམ་གྱི་སྡིག་པའི་ལས་དམ་ཚིག་དང་སྡོམ་ཁྲིམས་ཉམས་པ་མཐོལ་ལོ་བཤགས། ཕྱི་
- 64 -



ཆོས་སྐྱོང་བའི་རྒྱལ་པོ་སྲོང་བ
ང་བཙན་སྒམ་པོའི་ཞལ་གདམ་
ལ་གདམས་ཀྱི་སྐོར།
ནང་གསང་བའི་ཆོས་ཀྱི་འཁོར་ལོ་རྒྱ་ཆེན་པོ་བསྐོར་དུ་གསོལ། འགྲོ་བའི་དོན་དུ་ཡོངས་སུ་མྱ་ངན་ལས་
མི་འདའ་བར་བཞུགས་སུ་གསོལ། འགྲོ་བའི་དོན་ལ་ཐུགས་རྗེ་རྒྱུན་ཆད་མེད་པ་ལ་རྗེས་སུ་ཡི་རང་ངོ༌། །
དུས་གསུམ་དུ་དགེ་བའི་རྩ་བ་ཅི་བགྱིས་འགྲོ་བ་སེམས་ཅན་གྱི་དོན་དུ་བསྔོ། བདག་དང་སེམས་ཅན་
ཐམས་ཅད་རྫོགས་པའི་སངས་རྒྱས་མྱུར་དུ་ཐོབ་པར་ཤོག་ཅེས་ལན་གསུམ་བརྗོད་ལ། དཀོན་མཆོག་
གསུམ་དང་བླ་མ་ཡི་དམ་མཁའ་འགྲོ་གསུམ་མདུན་གྱི་ནམ་མཁའ་ལ་སྤྱན་དྲངས་ལ། པདྨའི་གདན་ལ་
བཞུགས་པར་བསམས། ལུས་ངག་ཡིད་གསུམ་གྲངས་མེད་པར་སྤྲུལ་ལ་ཕྱག་འཚལ། ཕྱིའི་( ༣༩བ)མཆོད་
པ་སྤོས་དང་མེ་ཏོག །དྲི་ཆབ་དང་ཞལ་ཟས། མར་མེ་དང་རོལ་མོ་ལ་སོགས་པ་དང་། ནང་གི་འདོད་ཡོན་
ལྷ་མོ་མང་པོས་མཆོད། གསང་བའི་མཆོད་པ་བདེ་སྟོང་གཉིས་སུ་མེད་པས་མཆོད་དོ། །ལུས་ངག་ཡིད་
གསུམ་གྱི་སྡིག་པ་མི་དགེ་བ་བཅུ་དང་། མཚམས་མེད་པ་ལྔ་དང་། ཉེ་བ་ལྔ་དང་། ལྕི་བ་བཞི་དང་། ལོག་
པ་བརྒྱད་ལ་སོགས་པ་སྡིག་པ་ཐམས་ཅད་བཤགས་པར་བསམ་མོ། །གསང་སྔགས་ཀྱི་དམ་ཚིག་ཉམས་
པ། བྱང་ཆུབ་སེམས་དཔའི་སྡོམ་པ་ཉམས་པ། ཉན་ཐོས་ཀྱི་འདུལ་ཁྲིམས་ཉམས་པ་ཐམས་ཅད་བཤགས་
པར་བསམ་མོ། །ཕྱི་འདུལ་བ་མདོ་སྡེ་མངོན་པའི་ཆོས། ནང་གསང་སྔགས་རྒྱུད་སྡེ་བཞིའི་ཆོས། གསང་
བ་གདམས་ངག་ངོ་སྤྲོད་ཀྱི་ཆོས། འགྲོ་བའི་དོན་དུ་གསུངས་པར་བསྐུལ། མྱ་ངན་ལས་མི་འདའ་བར་སེམས་
ཅན་གྱི་དོན་དུ་ཇི་སྲིད་འཁོར་བ་མ་སྟོངས་ཀྱི་བར་དུ་བཞུགས་པར་གསོལ་བ་འདེབས་སོ། །དུས་གསུམ་
གྱི་སངས་རྒྱས་དང་བྱང་ཆུབ་སེམས་དཔའ་དང་། ཉན་ཐོས་དང་རང་སངས་རྒྱས་དང་། སོ་སོ་སྐྱེ་བོ་རྣམས་
དང༌། བདག་དང་སེམས་ཅན་གྱི་དུས་གསུམ་གྱི་དགེ་བའི་རྩ་བ་ཅི་བགྱིས་པ་ལ་རྗེས་སུ་ཡི་རང་བར་བྱས་
ལ། བླ་ན་མེད་པའི་རྫོགས་པའི་བྱང་ཆུབ་ཏུ་བསྔོའོ། །དེ་ནས་སྐྱབས་འགྲོ་བྱ་སྟེ། སངས་རྒྱས་ཆོས་དང་
དགེ་འདུན་དང་། བླ་མ་ཡི་དམ་མཁའ་འགྲོ་དང་། ཇོ་བོ་ཐུགས་རྗེ་ཆེན་པོའི་སྤྱན་སྔར་བདག་མིང་འདི་
ཞེས་བགྱི་བ། སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་
བླ་མེད་དགེ་འདུན་རིན་པོ་ཆེ། །དཀོན་མཆོག་རིན་པོ་ཆེ་གསུམ་ལ་སྐྱབས་སུ་མཆིའོ། །བྱིན་རླབས་ཀྱི་རྩ་
བ་བླ་མ། དངོས་གྲུབ་ཀྱི་རྩ་བ་ཡི་དམ། ཕྲིན་ལས་ཀྱི་རྩ་བ་མཁའ་འགྲོ །རྩ་བ་དམ་པ་གསུམ་ལ་སྐྱབས་
- 65 -



མ་ཎི་བཀའ་འབུམ།
སུ་མཆིའོ། །ལྟ་བ་བླ་མེད་ཕྱོགས་མེད་མཐའ་བྲལ། སྒོམ་པ་བླ་མེད་གསལ་སྟོང་འཛིན་མེད། སྤྱོད་པ་བླ་
མེད་རང་ཤར་རང་གྲོལ། བླ་མེད་ལྟ་སྒོམ་སྤྱོད་པ་གསུམ་ལ་སྐྱབས་སུ་མཆིའོ། །སེམས་བསྐྱེད་པ་ནི།
བདག་མིང་འདི་ཞེས་བགྱི་(༤༠ན)བས། སྟོང་པ་དང་སྙིང་རྗེ་ཟུང་དུ་འཇུག་པས་ཐབས་ཤེས་རབ་གཉིས་
ཀྱི་སྒོ་ནས། སེམས་ཅན་གྱི་དོན་བྱང་ཆུབ་ཀྱི་སེམས་བརྟན་པོ་བསྐྱེད་པར་བགྱིའོ། །བསྔོ་བ་བྱ་བ་ནི། བདག་
དང་སེམས་ཅན་ཐམས་ཅད་ཀྱིས་དུས་གསུམ་དུ་བསགས་པའི་དགེ་བའི་རྩ་བ་ཅི་བགྱིས་པ་ཐམས་ཅད་
དང༌། ཅི་ཡོད་པ་ཐམས་ཅད་དང༌། ད་ལྟར་གྱི་དགེ་བའི་རྩ་བ་ཅི་བགྱིས་པ་འདིས། བདག་དང་སེམས་
ཅན་ཐམས་ཅད་ཀྱིས་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་པོ་ཆེ་ཐོབ་པར་གྱུར་
ཅིག །དེ་ལྟ་བུ་མ་ཐོབ་ཀྱི་བར་དུ་ཡང་ཚེ་རབས་ནས་ཚེ་རབས་ཐམས་ཅད་དུ་དལ་འབྱོར་གྱི་ལུས་ཕུན་
སུམ་ཚོགས་པ་ཐོབ་པར་གྱུར་ཅིག །ཐོབ་ནས་ཀྱང་ཐེག་པ་ཆེན་པོའི་ཆོས་སྟོན་པའི་དགེ་བའི་བཤེས་
གཉེན་དང་ཕྲད་པར་གྱུར་ཅིག །ཕྲད་ནས་ཀྱང་ཤེས་རབ་རྣམ་པ་གསུམ་ལ་གོང་ནས་གོང་དུ་བློ་སྦྱོང་བར་
གྱུར་ཅིག །སྦྱངས་ནས་ཀྱང་འཇིག་རྟེན་གྱི་ཆོས་ཅི་ལ་ཡང་མ་ཆགས་པར་སྒྲུབ་པ་གཙོ་བོར་བྱེད་པར་
གྱུར་ཅིག །ཚེ་འདི་ལ་ནད་དང་སྡུག་བསྔལ་ཐམས་ཅད་ཞི་བར་གྱུར་ཅིག །འཆི་ཁར་ཡང་ཆགས་པ་མེད་
པས་མནར་གཅོད་ཀྱི་ནད་ཐམས་ཅད་ཞི་བར་གྱུར་ཅིག །བར་དོར་ཡང་དོན་གཉིས་སུ་མེད་པའི་ཡེ་ཤེས་
རང་གི་རྒྱུད་ལ་སྐྱེ་བར་གྱུར་ཅིག །འདུས་པ་མེད་པས་འབྲལ་བ་མེད་པའི་གྲོགས་ཐོབ་པར་གྱུར་ཅིག །
འཁོར་བ་མེད་པས་ནོར་བ་མེད་པའི་ལམ་ཐོབ་པར་གྱུར་ཅིག །སྐྱེ་བ་མེད་པས་འཆི་བ་མེད་པའི་ཚེ་ཐོབ་
པར་གྱུར་ཅིག །བསགས་པ་མེད་པས་འཛད་པ་མེད་པའི་ཏིང་ངེ་འཛིན་གྱི་ལོངས་སྤྱོད་ཕུན་སུམ་ཚོགས་
པ་ཐོབ་པར་གྱུར་ཅིག །ཆོས་སྐུ་ནམ་མཁའ་ལྟ་བུ་ཐོབ་པར་གྱུར་ཅིག །ལོངས་སྐུ་ཉི་མ་ཤར་བ་ལྟ་བུ་
ཐོབ་པར་གྱུར་ཅིག །སྤྲུལ་སྐུ་ཉི་ཟེར་ལྟ་བུར་ཐུགས་ རྗེ་ རྒྱུན་ཆད་མེད་པར་གྱུར་ཅིག །ཁམས་གསུམ་
འཁོར་བའི་སེམས་ཅན་ཐམས་ཅད་ཀྱི་དོན་བྱེད་པ་ཐོབ་པར་གྱུར་ཅིག །དེ་ཁོ་ན་བཞིན་དུ་ཐོབ་པར་གྱུར་
ཅིག་ཅེས་བསྔོ་བ་སྨོན་ལམ་དང་བཅས་པའོ། །དེ་ལྟར་དགེ་བ་བཅུ་རྣམ་དག་གིས་ཚོགས་བསགས། ཕྱི་
ནང་གསང་བའི་སྐྱབས་འགྲོ་(༤༠བ)སེམས་བསྐྱེད་དང་བཅས་པས་ཆོས་སྤྱོད་གཞུང་བསྲང་། མཇུག་
- 66 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དགེ་བའི་རྩ་བ་བསྔོ་བ་སྨོན་ལམ་དང་བཅས་པས་མི་དམིགས་པར་རྒྱས་གདབ་བོ། །སྤྲུལ་པའི་རྒྱལ་པོའི་
ཆོས་སྤྱོད་ལམ་འཁྱེར་གྱི་ཞལ་གདམས་སོ། །སྤྱི།། ༎
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས། རང་དོན་ཁྱད་པར་དུ་འཕགས་པའི་གདམས་པ་ལམ་
འཁྱེར་དྲུག་ལ།
རང་གི་དགེ་བ་རང་གིས་བྱ་བ་དང་གཅིག །རང་གི་བདུན་ཚིགས་རང་གིས་བྱ་བ་དང་
གཉིས། རང་གི་རོ་བསྲེགས་རང་གིས་བྱ་བ་དང་གསུམ། རང་གི་རོ་རྫོངས་རང་གིས་བྱ་བ་དང་བཞི།
རང་གི་རོ་ཟན་རང་གིས་གཏད་པ་དང་ལྔ། རང་གི་རོ་ཁུར་རང་གིས་བྱས་ལ་སྦ་བ་དང་དྲུག་གོ །དང་པོ་
རང་གི་དགེ་བ་རང་གིས་བྱ་བ་ནི། ཐུགས་རྗེ་ཆེན་པོས་ཆོས་གཞུང་གིས་ཅི་བྱེད་སྙིང་རྗེ་དང་སྟོང་པ་
འབྲེལ་དགོས་པས། དང་པོ་ཁོ་ན་བདག་གིས་སེམས་ཅན་ཐམས་ཅད་ཀྱི་དོན་དུ། བུ་དང་བུ་མོ་དང་
གྲོགས་དང་ནོར་རྫས་ལ་སོགས་པ་འཁོར་གསུམ་ཡོངས་དག་ཏུ་འགྲོ་དྲུག་གི་སེམས་ཅན་རྣམས་ལ་སྦྱིན་
པར་བཏང་ངོ་སྙམ་དུ་བསམ་མོ། །རང་ཐུགས་རྗེ་ཆེན་པོར་སྐད་ཅིག་གིས་བསྐྱེད་ལ་ལག་པ་མཆོད་སྦྱིན་
གྱི་ཕྱག་རྒྱ་བཅས་ལ། རང་གི་བུ་དང་བུ་མོ་རྫས་ལ་སོགས་པ་ཐམས་ཅད་སྤྱི་མཐུན་དུ་འགྲོ་བ་རིགས་
དྲུག་གི་སེམས་ཅན་ཐམས་ཅད་ལ་གང་ལ་གང་འདོད་སྦྱིན་པར་བཏང་ངོ༌། །ཨོཾ་མ་ཎི་པདྨེ་ཧཱུྃ་ཞེས་བརྗོད་
པས། གང་ལ་གང་འདོད་ཅི་ལ་ཅི་འདོད་འབྱུང་བར་བསམ་མོ། །དེ་ཡང་རང་གི་འཁོར་ལོངས་སྤྱོད་ལ་
གནོད་དམ་སྙམ་ན་བློས་མ་ཐོངས་པ་ཡིན་པས། ཆགས་ཞེན་གྱིས་བཅིངས་པས་བསོད་ནམས་ཀྱི་ཚོགས་
སུ་མི་འགྱུར་རོ། །ཆགས་མེད་ཞེན་མེད་དུ་བཏང་ན། ཚེ་འདི་ལ་འཁོར་དང་ལོངས་སྤྱོད་འཕེལ། ནད་དང་
སྡུག་བསྔལ་ཞི་ནས། ཕྱི་མ་ལ་ལོངས་སྤྱོད་དང་བསོད་ནམས་དཔག་ཏུ་མེད་པ་ཐོབ་པར་འགྱུར་རོ། །དེ་
ཡང་མི་ལ་འདི་ལྟར་འཁོར་གསུམ་ཡོངས་དག་གཏོང་ཐབས་ཡོད་བྱ་བ་བརྗོད་དུ་མི་རུང་སྟེ། འོ་ན་ཁྱོད་
ཀྱིས་ང་ལ་བུ་དང་། (༤༡ན)བུ་མོ་དང་ནོར་ལ་སོགས་པ་སློང་དང་ཟེར་ནས་སུན་འབྱིན་པ་འོང་བས། དེ་
བདུད་ངག་ལ་ཞུགས་པ་བྱ་བ་ཡིན་པས། གཞན་ལ་གསང་བ་གལ་ཆེའོ། །འཇིག་རྟེན་ན་དགེ་བ་ཆེན་པོ་
བྱེད་པ་བསོད་ནམས་ཆེ་སྟེ་དེ་ཡང་ཀོར་ལེ་གཅིག་ཙམ་ཡིན། འགྲོ་བ་རིགས་དྲུག་ལ་སྦྱིན་སོགས་བྱ་བའི་
• 67 -



མ་ཎི་བཀའ་འབུམ།
སེམས་སྦྱོང་བ་ཡིན་པས་བསོད་ནམས་འདི་ལས་ཆེ་བ་མེད་དོ། །གཉིས་པ་རང་གི་བདུན་ཚིགས་རང་
གིས་བྱ་བ་ནི། ཚེས་བརྒྱད་དང་། ཉ་དང་ཉི་ཤུ་གཉིས་དང༌། ཉི་ཤུ་དགུའམ། གནམ་སྟོང་ལ་དེ་ཚོའི་བར་
ན་ཞག་བདུན་རེ་ཡོད་པས། དུས་བཟང་པོ་དེ་དག་ལ། དཀོན་མཆོག་ལ་མཆོད་པ་ཅི་འབྱོར་དབུལ། འགྲོ་
དྲུག་ལ་སྦྱིན་གཏོང་ཅི་འགྲུབ་བྱ། རང་ཐུགས་རྗེ་ཆེན་པོར་བསྒོམ། སྦྱིན་གཏོང་ཆེ་ཆུང་ཅི་གྲུབ་ལ། ཨོཾ་མ་
ཎི་པདྨེ་ཧཱུྃ་ཞེས་པ་ལན་བདུན་བརྗོད་ལ། འགྲོ་དྲུག་གི་སེམས་ཅན་ལ་གང་ལ་གང་འདོད་ཅི་ལ་ཅི་འདོད་
འབྱུང་བར་བསམས་ལ་སྦྱིན་གཏོང་ཅི་འགྲུབ་བཏང་། ཁམས་གསུམ་དག་པའི་ཞིང་སྲིད་གསུམ་ཐུགས་
རྗེའི་མགྲོན། མ་ལུས་ཁྱབ་པའི་རྫས། ཆོས་ཉིད་རྟོགས་པའི་མཐུས། མི་ཟད་གཏེར་དུ་བསྔོ་ཞེས་ལན་གསུམ་
བརྗོད། འདོད་ཁམས་གཟུགས་ཁམས། གཟུགས་མེད་ཁམས་གསུམ་པོ་ཐམས་ཅད་ཐུགས་རྗེ་ཆེན་པོའི་
ཞིང་ཁམས་སུ་བསམ། སྟེང་ལྷ་དང་ལྷ་མ་ཡིན་གྱི་སྲིད་པ་བར་མི་དང་བྱོལ་སོང་གི་སྲིད་པ། འོག་དམྱལ་
བ་དང་ཡི་དགས་ཀྱི་སྲིད་པ་སྟེ། སྲིད་པ་གསུམ་སྙིང་རྗེའི་མགྲོན་དུ་བྱས་ཏེ། འགྲོ་དྲུག་གི་སེམས་ཅན་ལ་
ཆེ་ཆུང་དང་ཕམ་རྒྱལ་མེད་པར་ཁྱབ་པར་བྱས་ལ་ཆོས་ཉིད་ཀྱི་དོན་སྟོང་པ་དང་སྙིང་རྗེ་ཟུང་འཇུག་ཏུ་
འབྲེལ་པའི་མཐུས། ཟག་པ་མེད་པའི་རིན་པོ་ཆེའི་གཏེར་དུ་བསྒོམ་ལ་བཏང་ངོ། །དེ་ལྟར་ཟླ་བ་རེ་ལ་
སྦྱིན་གཏང་ཐེབས་བཞི་རེ་བཏང་ནས་བདུན་ཚིགས་རྒྱུན་མི་བཅད་དེ། ཚེ་འདི་ལ་རྐྱེན་ཟློགས་ཕྱི་མ་ལ་
ལོངས་སྤྱོད་ཕུན་སུམ་ཚོགས་པ་འབྱུང་ངོ། །ཤི་ནས་ཉེ་འབྲེལ་གྱིས་བདུན་ཚིགས་བཟུང་ནས་སྟོན་མོ་དང་
སྦྱིན་སྟོང་བྱས་པ་དེ་ཡང་བསོད་ནམས་ཆེ་སྟེ། དེ་བས་ཀྱང་ད་ལྟ་(༤༡བ)རང་གིས་བདུན་ཚིགས་བཟུང་
ན་བརྒྱ་སྟོང་གི་ཆར་ཡང་མི་ཕོད་པས་བསོད་ནམས་ཆེའོ། །གསུམ་པ་རང་གི་རོ་བསྲེག་རང་གིས་བྱ་བ་ནི།
དུས་ནམ་ཡང་རུང་སྟེ། རང་ཐ་མལ་པའི་ལྟེ་བར། རཾ་དམར་པོ་ཅིག་བསམ། རྐང་མཐིལ་དུ་ཡཾ་དུད་ཁ་
ཅིག་བསམ། ཡཾ་དུད་ཁ་དེ་ལས་རླུང་གཡོས་པས་ལྟེ་བའི་རཾ་ལས་མེ་འབར་བས་ཡེ་ཤེས་ཀྱི་མེ་ཚ་ཞིང་
བདེ་བའི་དྲོད་དང་ལྡན་པས། ལུས་ཀྱི་ཕུང་པོ་དང༌། དུག་ལྔ་དང་། རྣམ་རྟོག་དང་། མངོན་ཞེན་དང་།
ཆགས་ཞེན་དང་བག་ཆགས་ངན་པ་ཐམས་ཅད་བཏུལ་ལ་བསྲེགས་ནས་རང་གི་སེམས་ཀྱི་རྣམ་པ་
ཧཱིདཀར་པོ་ཅིག་ཏུ་གྱུར་བར་བསམ་མོ། །ཨོཾ་མ་ཎི་པདྨེ་ཧཱུཾ་ཞེས་ཆོས་ཉིད་ཀྱི་རང་སྒྲ་ལས་བྱུང་བས། ཧཱི༔
p
- 68 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
འོད་དུ་ཞུ་ནས་ཐུགས་རྗེ་ཆེན་པོའི་སྐུར་གྱུར་པ
་པར་བསམ་མོ། །ཤི་ནས་རོ་སློབ་དཔོན་དགོངས་པ་ཅན་
གྱིས་བསྲེགས་ན་བསོད་ནམས་ཆེ་སྟེ། དེ་བས་ཀྱང་རང་གིས་ལས་དང་ཉོན་མོངས་པ་བསྲེགས་པ་འདི་
བརྒྱ་སྟོང་གིས་བསོད་ནམས་ཆེའོ། །ཚེ་འདི་ལ་བར་ཆོད་ཀྱིས་མི་ཚུགས་ཕྱི་མ་ལ་སྒྲིབ་པ་མི་སོག་གསུང་
ངོ༌། །ཞིབ་པ་རང་གི་རོ་རྫོངས་རང་གིས་བྱ་བ་ནི་དུས་ནམ་ཡང་རུང་སྟེ། རང་གི་ཁྱིམ་མ་ཡིན་པ། དགོན་
པའམ་རི་ཁ་ལ་སོགས་པར་ཕྱིན་ལ། དང་པོ་རང་གི་ལུས་ཤ་ཁྲག་གི་རྡོས་བཅས་འདི་སེམས་ཅན་ཐམས་
ཅད་ལ་གང་ལ་གང་འདིར་སྦྱིན་སྙམ་དུ་བསམས་ལ། ལག་པ་གཡས་པ་མཚོན་རྣོན་པོར་བསམ། དེ་ཡང་
ཤེས་རབ་ཀྱི་རལ་གྲིར་ཤེས་པར་བྱ། ལག་པ་གཡོན་པས་བཟུང་ལ་སྙིང་རྗེའི་སྐམ་པར་ཤེས་པར་བྱ། ལུས་
འདི་སྔོན་དུ་རོ་སྟོད་རོ་སྨད་དུ་བཅད། དེ་ནས་གཟུག་ཏུ་གསིལ་དེ་ནས་ཤ་ཁམ་རེ། ཁྲག་ཐིགས་རེ། གློ་
སྙིང་། ནང་ཁྲོལ་མི་གཙང་བའི་རྫས་སུམ་ཅུ་རྩ་གཉིས་ལ་སོགས་པ་གང་ལ་གང་འདོད་པ་ཐམས་ཅད་
སྦྱིན་ནོ། །ཨོཾ་མ་ཎི་པདྨེ་ཧཱུྃ་ཞེས་པས་ཕམ་རྒྱལ་དང་འཐབ་རྩོད་མེད་པར་བསམ། ཤི་ཙ་ན་རོ་བཏོན་སྟོན་
མོ་བྱས་ན་བསོད་ནམས་ཆེ་སྟེ། དེ་བས་ཀྱང་འདི་བརྒྱ་སྟོང་གིས་བསོད་ནམས་ཆེའོ། །ལུས་ལ་ཞེན་ཆགས་
མི་བྱའོ། ཚེ་འདི་ལ་ཤི་བ་སླུ་ཞིང་བར་ཆད་སེལ། ཕྱི་མ་ངན་སོང་དུ་མི་འགྲོའོ། །(༤ ༢ན)ལྔ་པ་རང་གི་རོ་
ཟན་རང་གིས་བཏང་བ་ནི། རང་གཞན་གྱིས་དྲངས་པའི་ཟས་སྐོམ་ཐམས་ཅད་བྱིན་གྱིས་བརླབས་ལ་རང་
བཟའ་སྟེ། རང་ཉིད་ཐུགས་རྗེ་ཆེན་པོར་བསྒོམས་ལ། ཨོཾ་མ་ཎི་པདྨེ་ཧཱུཾ་ཞེས་པས་བདུད་རྩིར་བསམ། ལྟ་
བ་གཞལ་ཡས་ཁང་ན་ཐུགས་རྗེ་ཆེན་པོ་བཞུགས་པར་བསམས་པ་ཟས་སྐོམ་ལ་སྤྱད་པས། བདུད་རྩིས་
ཐུགས་རྗེ་ཆེན་པོའི་ལུས་ཀུན་ཁྱབ་ནས། བཀྲག་དང་གཟི་མདངས་དང་ལྡན་པར་བསམ་མོ། །ཤི་ཙ་ན་ཉེ་
དྲུང་གི་ཟས་གཏད་པ་དེ་ཡང་བསོད་ནམས་ཆེ་སྟེ། དེ་བས་ཀྱང་འདི་བསོད་ནམས་བརྒྱ་སྟོང་གིས་ཆེའོ། །ལྷ་
ལ་ཚོགས་སོག །ཟས་བཅུད་ལེན་དུ་འགྱུར་རོ། །དྲུག་པ་རང་གི་རོ་ཁུར་རང་གིས་བྱེད་པ་ནི། རང་ལུས་
བེམས་པོ་འདི་བུ་རིག་པའི་ཁྱེའུ་ཐུགས་རྗེ་ཆེན་པོ་ལ་བསྒྱུར་ལ། ཨོཾ་མ་ཎི་པདྨེ་ཧཱུཾ་ཞེས་པ་རིགས་དྲུག་སྐྱེ་
སྒོ་གཅོད་པའི་འདིས་འཁོར་བའི་གནས་ནས་ཁུར་ལ། བྱང་ཆུབ་ཆེན་པོའི་རོ་ཁྲོད་དམ་དུར་ཁྲོད་དུ་བསྐྱལ་ལོ།
སྐུ་གསུམ་སངས་རྒྱས་ཀྱི་བྱ་དང་གཅན་གཟན་ལ་ཟས་སུ་སྦྱིན་ནོ། །ཕུང་པོ་ལྷག་མེད་ཀྱི་ངང་དུ་བཏང་ངོ༌། །
- 69 -



མ་ཎི་བཀའ་འབུམ།
ཤི་ཙ་ན་བུས་རོ་ཁུར་ནས་དུར་ཁྲོད་དམ་རི་ལ་བསྐྱལ་ན་བསོད་ནམས་ཆེ་སྟེ། དེ་བས་ཀྱང་འདི་བརྒྱ་སྟོང་
ཁྲི་འབུམ་ལ་སོགས་པས་བསོད་ནམས་ཆེའོ། །ཡི་གེ་དྲུག་པ་བཟླས་པས་འཁོར་བ་དོང་སྤྲུགས་པར་འགྱུར་
རོ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་གདམས་པ་ཐུན་མོང་མ་ཡིན་པ་དྲུག་གོ །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་ རྗེ་ཆེན་པོ་ལ་ཕྱག་འཚལ་ལོ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་སྣང་བ་རིན་པོ་ཆེའི་ཚོགས་ལམ་གྱི་དམ་པ་དྲུག་ལ། ཕྱི་སྣང་བ་ཚོགས་
ལམ། ནང་སྣང་བ་ཚོགས་ལམ། གསང་བ་སྣང་བ་ཚོགས་ལམ། དོན་སྣང་བ་ཚོགས་ལམ། རྟགས་སྣང་
བ་ཚོགས་ལམ། མཚོན་པ་སྣང་བ་ཚོགས་ལམ་མོ། །དེ་ལ་དང་པོ་ཕྱི་སྣང་བ་ཚོགས་ལམ་ནི། འདི་ལྟར་
གྱི་སྣང་བ་ཐམས་ཅད་བླ་མ་ཡི་དམ་ཐུགས་རྗེ་ཆེན་པོའི་ལྷ་ཚོགས་ལ་འབུལ་ཏེ། དཔྱིད་ཀའི་དུས་སུ་རྩི་
ཤིང་ནགས་ཚལ་ཁ་འབུས་པ་དང༌། ལེགས་པ་སྣ་ཚོགས་གང་ན་འདུག་པ་དང༌། དབྱར་ཀའི་དུས་ན་མེ་
ཏོག་ (༤ ༢བ)སྣ་ཚོགས་པ་དང༌། སྟོན་ཀའི་དུས་སུ་འབྲུ་སྣ་ལ་སོགས་པ་འབྲས་བུ་གང་ན་འདུག་པ་
བདག་པོ་དང་བཅས་པ་དང༌། བདག་པོ་མེད་པ་ཐམས་ཅད་བདག་གཞན་གྱི་བསོད་ནམས་བསགས་
པའི་བསམ་པས། རང་ཐུགས་རྗེ་ཆེན་པོར་མོས་པ་བྱས་ལ། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་ལན་
གསུམ་གྱིས་ཡར་བླ་མ་དཀོན་མཆོག་ཡི་དམ་མཁའ་འགྲོ་ཆོས་སྐྱོང་མཆོད་པར་བཞེས་ཤིག །མར་འགྲོ་
དྲུག་སེམས་ཅན་ངོམས་ཤིང་ཚིམ་པར་གྱུར་ཅིག །བར་ལན་ཆགས་བུ་ལོན་ཁྱེར་བར་གྱུར་ཅིག་ཅེས་
བརྗོད་དོ། །དེས་ནི་བདག་པོ་ཅན་གྱི་ལོ་ཏོག་ལ་སོགས་པ་བསྔོས་པས། བདག་གཞན་གཉིས་ཀྱི་ཚོགས་
རྫོགས་པ་ཡིན་ནོ། །གཉིས་པ་ནང་སྣང་བ་ཚོགས་ལམ་ནི། བློ་སྣང་གི་རྫས་ཐམས་ཅད་ཚོགས་སུ་ཕུལ་
ཏེ། སྟེང་ན་ལྷའི་བདུད་རྩི་ཇི་སྙེད་ཡོད་པ་འོག་ན་ཀླུའི་བདུད་རྩི་ཇི་སྙེད་ཡོད་པ། བར་ན་མེའི་བདུད་རྩི་
ཇི་སྙེད་ཡོད་པ། ཆུ་དང་ཆང་དང་འོ་མ་ལ་སོགས་པ། ལྷ་ཀླུ་མི་གསུམ་གྱི་བདུད་རྩི་ལ་སོགས་པ་ཐམས་
ཅད་བློས་བླངས་ནས། རང་ཐུགས་རྗེ་ཆེན་པོར་མོས་པ་བྱས་ལ། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་
ལན་གསུམ་གྱིས་ཡར་དཀོན་མཆོག་ལ་མཆོད། མར་འགྲོ་དྲུག་ལ་སྦྱིན་པ་བཏང་། བར་ལན་ཆགས་ལ་
བུ་ལོན་དུ་གནས་ཏེ། ལན་གསུམ་བརྗོད་དེ་བསྔོའོ། །བདག་གཞན་ཐམས་ཅད་ཀྱི་ཆོས་རྫོགས་པར་འགྱུར་
Gho
- 70 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རོ། །གསུམ་པ་གསང་བ་སྣང་བ་ཚོགས་ལམ་ནི། སྤྱིར་ཁམས་གསུམ་གྱི་སེམས་ཅན་ཐམས་ཅད། སྒོས་
རང་གི་ཉེ་འབྲེལ་ལ་སོགས་པ་ཐམས་ཅད་། ཡང་སྒོས་སུ་རང་གི་ལུས་འདི་ལ་ཞེན་པས། ཞེན་སྣང་གི་
མཚན་མ་ཐམས་ཅད་ཚོགས་སུ་འབུལ་ཏེ། རང་ཐུགས་རྗེ་ཆེན་པོར་མོས་པ་བྱས་ན། ཨོཾ་མ་ཎི་པདྨེ་ཧཱུྃ་ཞེས་
པའི་ཡི་གེ་དྲུག་པ་ལན་གསུམ་གྱིས། བདག་འཛིན་དང་ཞེན་པ་ཐམས་ཅད། ཡར་བླ་མ་དཀོན་མཆོག་
མཆོད། མར་འགྲོ་དྲུག་ལ་སྦྱིན། བར་ལན་ཆགས་ལ་བུ་ལོན་དུ་གཞལ་ལོ། །བདག་གི་ལུས་ངག་ཡིད་
གསུམ་གྱི་སྡིག་པ་དག་པ་དང་། རྐྱེན་ངན་བར་ཆད་ཉམས་དུས་མ་ཡིན་པར་འཆི་བ་ཐམས་ཅད་ཀྱང་
བཟློག་(༤ ༣ན)པར་འགྱུར་རོ། །བཞི་པ་དོན་སྣང་བ་ཚོགས་ལམ་ནི། གཟུང་འཛིན་གྱི་སྣང་བ་ཐམས་
ཅད་ཚོགས་སུ་དབུལ་ཏེ། གཟུང་འཛིན་གཉིས་སུ་གཟུང་བས། ཆོས་ཉིད་རང་བྱུང་ཡེ་ཤེས་ཀྱི་དོན་མ་
རྟོགས་པའི་གཟུང་བ་དང་འཛིན་པའི་ཡུལ་ཐམས་ཅད་ཚོགས་སུ་དབུལ། དེ་ཡང་ཕྱི་གཟུང་བའི་ཡུལ་རང་
ཤར་རང་གྲོལ་བས། དབང་པོ་ཚོགས་དྲུག་གི་ཡུལ་གཟུགས་ལ་སོགས་པ་ཐམས་ཅད་འཛིན་མེད་རང་
གྲོལ་དུ་བཏང་ངོ༌། །ནང་འཛིན་པའི་སེམས་རང་ཤར་རང་གྲོལ་བས། དུག་ལྔ་དང་རྣམ་རྟོག་ཐམས་ཅད་
འཛིན་མེད་རང་གྲོལ་དུ་བཏང་ངོ༌། །རང་ཐུགས་རྗེ་ཆེན་པོར་མོས་པས། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་
དྲུག་པས་གཟུང་འཛིན་ཆགས་སྡང་ཅི་སྐྱེས་པ་ཐམས་ཅད་། ཡར་བླ་མ་དཀོན་མཆོག་མཆོད། མར་འགྲོ་
དྲུག་སེམས་ཅན་ལ་སྦྱིན་གཏོང་བྱ། བར་ལན་ཆགས་བུ་ལོན་དུ་གཞལ་ལོ། །ཉོན་མོངས་པ་དུག་ལྔ་སྟོང་
ནས་འཁོར་བ་དོང་སྤྲུག་པར་འགྱུར་རོ། །ལྔ་པ་རྟགས་སྣང་བ་ཚོགས་ལམ་ནི། སྣོད་ཀྱི་འཇིག་རྟེན་གཏོར་
སྣོད། བཅུད་ཀྱི་སེམས་ཅན་གཏོར་མ། ཆུ་ཐམས་ཅད་ཆང་། ས་ཐམས་ཅད་ཤ །བྲག་དང་རྡོ་ཐམས་ཅད་
མར། གཟུགས་སྡུ་གུ། སྒྲ་སྙན་པོ། དྲི་ཞིམ་པོ། རོ་སྣ་ཚོགས། རེག་བྱ་བདེ་འཇམ། ཆོས་ཡིད་དུ་འོང་བ། དེ་
ཐམས་ཅད་རང་ཐུགས་རྗེ་ཆེན་པོར་མོས་པ་བྱས་ལ། ཨོཾ་མ་ཎི་པདྨེ་ཧཱུཾ་ཞེས་ཡི་གེ་དྲུག་པ་ལན་གསུམ་
གྱིས་མཆོད་པ་གོང་དང་མཐུན། བསོད་ནམས་ཚོགས་རྫོགས་ནས་ཞིང་ཁམས་དག་པར་སྐྱེའོ། །དྲུག་པ་
མཚོན་པའི་ཚོགས་ལམ་ནི། ནང་ནུབ་ཏུ་ཁ་ཟས་ལ་སོགས་པ་གང་ཟ་ཡང་། རང་ཐུགས་རྗེ་ཆེན་པོར་
མོས་པ་བྱས་ལ། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་ལན་གསུམ་གྱིས་ཟས་བདུད་རྩིར་བསམས་ལ།
- 71 -



མ་ཎི་བཀའ་འབུམ།
ཕུད་དང་པོས་བླ་མ་དཀོན་མཆོག་ཡི་དམ་ཆོས་སྐྱོང་མཆོད། མར་འགྲོ་དྲུག་ལ་སྦྱིན་གཏོང་དུ་བཏང་། བར་
ལན་ཆགས་ལ་བུ་ལོན་དུ་གཞལ། ལྷག་མ་རང་ཟའོ། །ཚོགས་དྲུག་ཀ་ལ་བསྔོ་བ་འདི་བྱའོ། །བླ་མ་ཡི་
དམ་ཐུགས་དམ་བསྐངས་གྱུར་ཅིག །རྒྱལ་(༤ ༣བ)བ་མཆོད་པས་མཉེས་གྱུར་ཅིག །དམ་ཅན་ཐུགས་
དམ་སྐོངས་གྱུར་ཅིག །འགྲོ་དྲུག་འདོད་པ་ཚིམ་གྱུར་ཙམ། ལན་ཆགས་བུ་ལོན་བྱང་གྱུར་ཅིག །རྣམ་ལྔའམ་
མགྲོན་དུ་གྱུར་པ་ལ། ཚད་མེད་གཏོར་མ་འདི་བསྔོས་པས། །ལོངས་སྤྱོད་ལྡན་ཞིང་ཚོགས་རྫོགས་ནས།
ཐམས་ཅད་མྱུར་དུ་སངས་རྒྱས་ཤོག །ཅེས་པས་བསྔོའོ། །དེ་ལྟར་ཐམས་ཅད་ཚོགས་སུ་བསྔོས་པས།
ཚོགས་སོག་རྒྱུན་མི་ཆད། སྒྲིབ་སྦྱོང་རྒྱུན་མི་ཆད། དངོས་གྲུབ་རྒྱུན་མི་ཆད། རྐྱེན་ཟློག་རྒྱུན་མི་ཆད། མཆོད་
པ་དང་གཏོར་མ་རྒྱུན་མི་ཆད། རྒྱུན་མི་ཆད་པ་དྲུག་འབྱུང་ངོ༌། །སྤྲུལ་པའི་རྒྱལ་པོའི་ཞལ་གདམས་འདོད་
དགུ་འབྱུང་བའི་སྣང་བ་རིན་པོ་ཆེའི་ཚོགས་ལམ་དྲུག་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོའི་གཏོར་མ་ལམ་དུ་
འཁྱེར་བའི་ཞལ་གདམས་ལ། ལྟ་བའི་གཏོར་མ་གསུམ། སྒོམ་པའི་གཏོར་མ་གསུམ། སྤྱོད་པའི་གཏོར་
མ་གསུམ་མོ། །དེ་ལ་ལྟ་བའི་གཏོར་མ་ལ། འདུས་བྱས་རྫས་ཀྱི་གཏོར་མ་གསུམ་སྟེ། སྤྱིའི་གཏོར་མ་དང༌།
སྒོས་ཀྱི་གཏོར་མ་དང༌། ཁྱད་པར་གྱི་གཏོར་མའོ། །སྤྱིའི་གཏོར་མ་ནི། སྣོད་ཀྱི་འཇིག་རྟེན་གཏོར་སྣོད།
བཅུད་ཀྱི་སེམས་ཅན་གཏོར་མ། འབྱུང་བ་རྣམ་པ་ལྔ་གཏོར་མའི་རྒྱན་ནོ། །དེ་གསུམ་ལ་འཛིན་པ་མེད་
པས་གཏོར། གཟུང་བ་མེད་པས་མ། ཕྱི་སྣོད་ནང་བཅུད་ལ་འཛིན་པ་མེད་པར་མཉམ་པ་རིས་མེད་དུ་
རྟོགས་ན་གཏོར་མ་ཐེངས་པའོ། །སྒོས་ཀྱི་གཏོར་མ་ནི། ལུས་ཀྱི་འཇིག་རྟེན་གཏོར་སྣོད། ཤ་ཁྲག་དང་
རུས་པ་གཏོར་རྒྱུ། དབང་པོ་ལྔ་གཏོར་རྒྱན་ནོ། །ལུས་ཤ་ཁྲག་རུས་གསུམ་ལ་འཛིན་པ་མེད་པས་གཏོར།
ཆགས་པ་མེད་པས་མ། ཆགས་ཞེན་འཁྲི་བ་ཆོད་ན་གཏོར་མ་ཐེངས་པའོ། ཁྱད་པར་གྱི་གཏོར་མ་ནི།
སེམས་ཉིད་རང་བྱུང་གཏོར་སྣོད། དུག་ལྔ་དུག་གསུམ་གཏོར་རྒྱུ། འགྲུས་དྲན་རྣམ་རྟོག་གཏོར་རྒྱན། དུག་
ལྔ་རང་ཤར་བས་གཏོར།(༤༤ན)རང་གྲོལ་རྗེས་མེད་པས་མ། རང་གྲོལ་རང་ཤར་རང་དངས་པ་ནི་གཏོར་མ་
ཐེངས་པའོ། །གཉིས་པ་གཟུང་འཛིན་རླབས་ཀྱི་གཏོར་མ་ལ་གསུམ། སྤྱིའི་གཏོར་མ་དང་། སྒོས་ཀྱི་གཏོར་མ་
མ་
- 72 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དང༌། ཁྱད་པར་གྱི་གཏོར་མའོ། །སྤྱིའི་གཏོར་མ་ནི་ཁམས་གསུམ་གྱི་སེམས་ཅན་གྱི་ཀུན་གཞི་སྟོང་པ་
གཏོར་སྣོད། ཕྱི་གཟུང་བའི་ཡུལ་དང༌། ནང་རིག་པའི་སེམས་གཏོར་རྒྱུ། སྣང་ཡུལ་གྱི་འཛིན་པ་གཏོར་
རྒྱན། གཟུང་འཛིན་རང་སར་གྲོལ་བ་གཏོར་མ་ཐེངས་པའོ། །སྒོས་ཀྱི་གཏོར་མ་ནི། དབང་པོ་ཚོགས་དྲུག་
གཏོར་སྣོད། དབང་པོའི་ཡུལ་དྲུག་གཏོར་མ། འདོད་པའི་ཡོན་ཏན་ལྔ་གཏོར་རྒྱུན། དབང་པོ་ཡུལ་དྲུག་
ལ་ཤར་བས་གཏོར། ཡུལ་དྲུག་ལ་འཛིན་པ་མེད་པས་མ། ཚོགས་དྲུག་རང་སར་གྲོལ་བ་གཏོར་མ་ཐེངས་
པའོ། ཁྱད་པར་གྱི་གཏོར་མ་ནི། རང་གི་སེམས་ཉིད་སྐྱེ་བ་མེད་པ་གཏོར་སྣོད། རིག་པ་མ་འགགས་རྩལ་
དུ་ཤར་བ་གཏོར་མ། སྐྱེ་འགགས་གཉིས་མེད་དུ་འདུག་པ་གཏོར་རྒྱན། རིག་པ་རྩལ་སྣ་ཚོགས་སུ་ཤར་
བས་གཏོར། སྐྱེ་མེད་ཀློང་དུ་ཐིམ་པས་མ། སྐྱེ་འགགས་གཉིས་མེད་དུ་གྲོལ་བ་གཏོར་མ་ཐེངས་པའོ། །
གསུམ་པ་སྣང་བ་རྒྱན་གྱི་གཏོར་མ་ལ་གསུམ། སྤྱི་དང་། སྒོས་དང་། ཁྱད་པར་གྱི་གཏོར་མའོ། །སྤྱིའི་
གཏོར་མ་ནི། ཁམས་གསུམ་སེམས་ཅན་གྱི་སྣང་བ་སྣ་ཚོགས་གཏོར་སྣོད། ཆགས་སྡང་སྣ་ཚོགས་གཏོར་
མ། ཞེ་འདོད་སྤོང་ལན་གཏོར་རྒྱན། སྣང་བ་ཡུལ་ལ་ཆགས་པས་གཏོར། ཞེན་མེད་ངང་དུ་ཡལ་བས་མ།
སྣང་བ་ཆོས་ཉིད་ཀྱི་རྒྱན་དུ་མཐོང་ན་གཏོར་མ་ཐེངས་པའོ། །ད་ནི་སྒོམ་པའི་གཏོར་མ་ལ་གསུམ་གྱི་དང་
པོ་རིག་པ་ཉམས་མྱོང་གི་གཏོར་མ་ལ་གསུམ། སྤྱིའི་གཏོར་མ་དང་། སྒོས་ཀྱི་གཏོར་མ་དང༌། ཁྱད་པར་
གྱི་གཏོར་མའོ། །སྤྱིའི་གཏོར་མ་ནི། ཁམས་གསུམ་གྱི་སེམས་ཅན་ཐམས་ཅད་ཀྱི་སེམས་ ཉིད་ གནས་ ལུགས་
གཏོར་སྣོད། རིག་པའི་འཆར་ལུགས་མ་འགགས་པ་གཏོར་མ། མུན་པའི་མཁར་སྒོ་ཕྱེ་བས་གཏོར་
(༤ ༤བ)རྒྱན། གནས་ལུགས་རང་ལ་ཤར་བས་གཏོར། གནས་ལུགས་ཆོས་ཉིད་དུ་མཐོང་བས་མ། རིག་
པའི་འཆར་སྒོ་ཕྱེ་ནས་རང་སེམས་གསལ་དག་ཏུ་མཐོང་། མུན་པའི་མཁར་སྒོ་ཆོད་ནས་མ་རིག་པ་གཏིང་
ནས་སངས་པ་གཏོར་མ་ཐེངས་པའོ། །གཉིས་པ་སྒོས་ཀྱི་གཏོར་མ་ནི། རིག་པ་རང་བྱུང་ཆོས་ཉིད་གཏོར་
སྣོད། སྟོང་གསལ་འཛིན་པ་མེད་པ་གཏོར་མ། རང་གསལ་རང་དངས་གཏོར་རྒྱན། དབྱིངས་ལས་རིག་
པ་ཤར་བས་གཏོར། རིག་པ་དབྱིངས་སུ་ཐིམ་པས་མ། དབྱིངས་རིག་སྟོང་གསལ་ངང་ལ་གནས་པ་
གཏོར་མ་ཐེངས་པའོ། །གསུམ་པ་ཁྱད་པར་གྱི་གཏོར་མ་ནི། རྟོག་མེད་ཆོས་སྐུ་གཏོར་སྣོད། བདེ་ཆེན་
- 73 -



མ། བཟང་
མ་ཎི་བཀའ་འབུམ།
རང་གསལ་ལོངས་སྐུ་གཏོར་མ། སྣ་ཚོགས་འཆར་བ་མ་འགགས་སྤྲུལ་སྐུ་གཏོར་རྒྱན། བདེ་གསལ་མི་
རྟོག་པ་ཤུགས་ལ་འཆར་བས་གཏོར། སྐུ་གསུམ་ངོ་བོར་འདུག་པས་མ། བདེ་གསལ་མི་རྟོག་པ་གསུམ་
རོ་གཅིག་ཏུ་འདྲེས་པ་ཐེངས་པའོ། །གཉིས་པ་བག་ཆགས་རྒྱན་གྱི་གཏོར་མ་ལ་གསུམ། སྤྱི་དང་། སྒོས་
དང༌། ཁྱད་པར་རོ། །སྤྱིའི་གཏོར་མ་ནི། ད་ལྟར་གྱི་བག་ཆགས་ཀུན་གཞི་གཏོར་སྣོད། ལས་དགེ་སྡིག་གཏོར་
ང་རྟོག་ངན་རྟོག་གཏོར་རྒྱན། ལས་དང་བག་ཆགས་སྣ་ཚོགས་སུ་ཤར་བས་གཏོར། ལས་དང་
བག་ཆགས་བསགས་ས་མེད་པས་མ། བག་ཆགས་རང་རླག་ཏུ་སོང་ན་གཏོར་མ་ཐེངས་པའོ། །སྒོས་ཀྱི་
གཏོར་མ་ནི། གཉིད་ལོག་པ་གཏོར་སྣོད། བག་ཆགས་ཀྱི་རྨི་ལམ་རྨི་བ་གཏོར་མ། རྨི་ལམ་གྱི་བདེ་སྡུག་
སྣ་ཚོགས་གཏོར་རྒྱན། རྨི་ལམ་སྣ་ཚོགས་སུ་རྨི་བས་གཏོར། རྨི་ལམ་ངོ་ཤེས་པས་མ། རྨི་ལམ་འཁྲུལ་བར་
ཤེས་ནས་གྲོལ་བ་གཏོར་མ་ཐེངས་པའོ། ཁྱད་པར་གྱི་གཏོར་མ་ནི། བར་དོ་ལ་བག་ཆགས་ལྡང་བས་ཤི་
ནས་བར་དོར་འཁྱམ་པ་གཏོར་སྣོད། བག་ཆགས་བཟང་ངན་གྱི་སྣང་བ་འཆར་བས་གཏོར་མ། ལས་ཀྱི་
རླུང་གིས་དེད་པས་གཏོར་རྒྱན། བར་དོའི་སྣང་བ་ཤར་བས་གཏོར། བར་དོ་ལ་བར་(༤༥ན)དོར་ཤེས་
པས་མ། བར་དོ་འཁྲུལ་པར་ཤེས་ནས་རང་སར་གྲོལ་བས་གཏོར་མ་ཐེངས་པའོ། །གསུམ་པ་རྟོག་པ་
ལས་ཀྱི་གཏོར་མ་ལ་གསུམ། སྤྱི་དང་། སྒོས་དང་། ཁྱད་པར་རོ། །དེ་ལ་སྤྱིའི་གཏོར་མ་ནི། སེམས་ཉིད་
རང་བྱུང་སྟོང་པ་གཏོར་སྣོད། བཟང་རྟོག་ངན་རྟོག་སྣ་ཚོགས་གཏོར་མ། འགྱུས་དྲན་བར་མཚམས་མེད་
པ་གཏོར་རྒྱན། རྟོག་པ་སྣ་ཚོགས་མ་འགགས་པས་གཏོར། རང་གྲོལ་རང་སར་སྟོང་བས་མ། རྣམ་རྟོག་
རང་སར་ཞི་ན་གཏོར་མ་ཐེངས་པའོ། །སྒོས་ཀྱི་གཏོར་མ་ནི། སེམས་ཉིད་མ་བཅོས་པ་གཏོར་སྣོད། བྱིང་
རྒོད་ཀྱི་རིག་པ་མི་གཡོ་བ་གཏོར་མ། ཉམས་ཀྱི་སྣང་བ་ཤར་བ་གཏོར་རྒྱན། སེམས་ལ་གཡོ་འཁྲུལ་བྱུང་
བས་གཏོར། རང་བྱུང་གློད་པས་གྲོལ་བ་མ། བྱིང་རྒོད་རང་སར་དག་ན་གཏོར་མ་ཐེངས་པ་ཡིན་ནོ། ཁྱད་
ར་ཀྱི་གཏོར་མ་ནི། རྟོག་མེད་རང་སར་གནས་པ་གཏོར་སྣོད། བདེ་གསལ་ཉམས་ལ་འཆར་བས་གཏོར་
མ་ཉམས་ལ་འཕེལ་འགྲིབ་མི་འོང་བས་གཏོར་རྒྱན། སེམས་ལ་ཉམས་སུ་མྱོང་བས་གཏོར། ཉམས་ལ་
ཞེན་འཛིན་མེད་པས་མ། ཉམས་མྱོང་རང་སར་གྲོལ་ན་གཏོར་མ་ཐེངས་པའོ། །གསུམ་པ་སྤྱོད་པའི་གཏོར་
ར་
- 74 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
མ་ལ་གསུམ། འདོད་ཡོན་རྒྱན་གྱི་གཏོར་མ། ཤ་ཁྲག་དམར་གྱི་གཏོར་མ། ཤ་ཁྲག་དམར་ལ་འབེན་བཅས་
པའི་གཏོར་མའོ། དང་པོ་འདོད་ཡོན་རྒྱན་གྱི་གཏོར་མ་ལ། སྤྱིའི་སྣོད་རིན་པོ་ཆེ་དང་རྫ་དང་ཤིང་ལ་སོགས་
པ། སྒོས་སྣོད་གང་འབྱོར་བ། ཁྱད་པར་གྱི་སྣོད་རུས་སྦལ་གྱི་ཁོག་པའོ། །སྤྱིའི་རྫ་ས་ཐེན་དང་ཆུ། སྒོས་ཤ་
མར། ཁྱད་པར་ཆང་བྱིན་གྱིས་བརླབས་པ། ཨོཾ་མ་ཎི་པདྨེ་ཧཱུྃ་ཞེས་པས། བླ་མ་དཀོན་མཆོག་ལ་འདོད་ཡོན་
གྱི་ལྷ་མོ་མང་པོ་སྤྲུལ་ལ་མཆོད། མོས་གུས་བསམ་པ་དག་ན་གཏོར་མ་ཐེངས་པ་ཡིན་ནོ། །གཉིས་ཤ་
ཁྲག་དམར་གྱི་གཏོར་མ་ནི། ཕྱིའི་གཏོར་སྣོད་ཐོད་པ། སྒོས་བྷན་དྷ་མཚན་ལྡན། ཁྱད་པར་ཐོད་པ་དུམ་བུ་
གཅིག་པ། སྤྱིའི་རྫས་ཟན་(༤༥བ)ཆང་སྒོས་ཤ་ལྔ་བདུད་རྩི་ལྔ། ཁྱད་པར་དུ་བདུད་རྩི་སྨན་བྱིན་གྱིས་
བརླབས་ལ། ཨོཾ་མ་ཎི་པདྨེ་ཧཱུྃ་ཞེས་པས་དགྲའི་ཤ་ཁྲག་གློ་ཤིང་དབུགས་དང་བཅས་པ་ཆོས་སྐྱོང་
ང་སྲུང་མ་
ལ་དབུལ། དགྲའི་ལུས་སེམས་བྲལ་ན་གཏོར་མ་ཐེངས་པ་ཡིན་ནོ། །སྤྲུལ་པའི་རྒྱལ་པོ་སྲོང་བཙན་སྒམ་
པོའི་གཏོར་མ་ལམ་འཁྱེར་གྱི་ཞལ་གདམས་སྤྱི།། །། ལྔ་པོ་དེ་ལམ་འཁྱེར་གྱི་ཞལ་གདམས་ཀྱི་སྐོར་ཡིན་ནོ། །དེ་ཡན་
ཆད་བཀའ་ཆོས་དང་པོའི་ཤོག་དྲིལ་ཡིན་ནོ། །
ཐོར་བུའི་སྐོར་གྱི་ཞལ་གདམས་ལྔ།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། སྤྲུལ་པའི་རྒྱལ་པོའི་ཞལ་གདམས་གཅིག་
ཚན་དྲུག་ལ། ཐོས་པ་ཆོས་ཐམས་ཅད་ལ་སྒྲོ་འདོགས་བཅད་པ་དང་གཅིག །ཡིད་མི་རྟག་པས་ཆེས་པ་
དང་གཉིས། སྡུག་བསྔལ་གྱིས་སུན་དབྱུང་བ་དང་གསུམ། གལ་རྩ་སེམས་ལ་ཆེ་བ་དང་བཞི། རག་རང་
ལ་ལས་པ་དང་ལྔ། གལ་ཆེ་ཕྱི་མ་ཆེ་བ་དང་དྲུག་གོ །སྤྲུལ་པའི་རྒྱལ་པོའི་ཞལ་གདམས་གཉིས་ཚན་དྲུག་
ལ་མཚོན་པ་དང་མཚན་མའི་དྲི་མ་གཉིས། བསམ་
སམ་པ་དང་བློའི་དྲི་མ་གཉིས། དམིགས་པ་དང་གཟུང་འཛིན་
གྱི་དྲི་མ་གཉིས། སྤྲོས་པ་དང་ཐ་སྙད་ཀྱི་དྲི་མ་གཉིས། འདུས་བྱས་དང་སྐྱེ་འཇིག་གི་དྲི་མ་གཉིས། ཡོད་
པ་དང་མེད་པའི་དྲི་མ་གཉིས། གཉིས་འཛིན་གྱི་དྲི་མ་དྲུག་ཕྱི་དགོས་སོ། །སྤྲུལ་པའི་རྒྱལ་པོའི་ཞལ་གདམས་
- 75 -



མ་ཎི་བཀའ་འབུམ།
གསུམ་ཚན་དྲུག་ལ། ཆོས་གསུམ་སྤང་བར་བྱ་བ་ནི། སྐྱེས་པའི་ཡུལ་ཐག་བསྲིངས་ལ་སྤང་། ཁྱིམ་དང་
ཐབ་ཁའི་མགྲོན་དང་ཁ་ལན་སྤང་། ལས་དང་བྱ་བ་གཡེང་བ་འདུ་འཛི་སྤང་ངོ༌། །ཆོས་དང་དུ་བླང་བ་
གསུམ་ལ། བླ་མ་དང་དུ་བླངས་ (c༦ན)ལ་དད་གུས་མོས་པས་བསྟེན། དགོན་པ་དང་དུ་བླངས་ལ་རི་
ཁྲོད་དབེན་པར་འདུག །ཏིང་འཛིན་དང་དུ་བླངས་ལ་བསྐྱེད་རྫོགས་ཟུང་འབྲེལ་སྒོམ་མོ། །ནོར་བ་གསུམ་
དུ་མི་བཏང་བ་ནི། ཆོས་དང་ཆོས་མིན་དུ་མ་ནོར་བ་གྲུབ་ཐོབ་བར་མ་ཆད་པ་ལ་མཉན། སྒྲུབ་པ་དང་
བཤད་པ་མ་ནོར་བར་རང་དོན་སྒྲུབས་ལ་གཞན་དོན་དུ་བཤད། གོ་བ་དང་ལྟ་བ་མ་ནོར་བར་ཆོས་གཞི་
ལ་མ་ལུས་པར་རྒྱུད་ལ་རྟོགས་པར་བྱའོ། །རིགས་པ་གསུམ་སྡང་བ་ལ། རྒྱབ་རྟེན་མེད་ཀྱིས་དོགས་པ་
མི་བྱ། དཀོན་མཆོག་གསུམ་ལ་རྒྱབ་རྟེན། རྒས་ཁར་ལྕོགས་ཀྱིས་དོགས་པ་མི་བྱ། ཆོས་ལ་ལྟོགས་ནས་
ཤི་བ་མེད། རྒྱལ་ཁམས་འཕྱ་ཡིས་དོགས་པ་ མི་བྱ། ཆོས་ལ་ཆགས་མེད་ཞེན་མེད་བྱའོ། །དགོས་པ་
གསུམ་ལ། དང་པོ་འཆི་བ་ས་འཇིགས་དགོས་པས་མི་རྟག་པ་རྒྱུད་ལ་སྐྱེ་དགོས། བར་དུ་འཆི་ཡང་མི་
འགྱོད་པ་ཅིག་དགོས་པས་ཆོས་མཐར་
་པས་ཆོས་མཐར་དབྱུང་དགོས་ཐ་མ་འཆི་རྒྱུ་མེད་པའི་དོན་རྟོགས་དགོས་པས་ཆོས་
ཐམས་ཅད་སྟོང་པ་ཉིད་དུ་རྟོགས་དགོས་སོ། །ཤེས་པ་གསུམ་རྒྱུད་ལ་བརྟེན་པ་ནི། ལོང་མེད་ཀྱི་ཤེས་
པས་ནམ་འཆི་ཆ་མེད་པས་ཆོས་ལ་མྱུར་དུ་འཇུག་པར་བྱ། ཡེངས་མེད་ཀྱི་ཤེས་པས་འཁོར་བ་འདི་འབྲིད་
མཁས་པས་འཁོར་བའི་ཆོས་ལ་མ་ཡེངས་པར་བྱ། བྱར་མེད་ཀྱི་ཤེས་པས་བྱས་པའི་ལས་ལ་བྲིན་པ་མེད་
པས་སྟོང་ཉིད་བྱར་མེད་ཀྱི་ངང་དུ་བསྡད་པར་བྱའོ། །སྤྲུལ་པའི་རྒྱལ་པོའི་ཞལ་གདམས་ལྔ་ཚན་དྲུག་ལ།
རྩ་བ་བཞི་ནི། ཆང་དང་བུད་མེད་ལ་དགའ་ན་ཉེས་པའི་རྩ་བ་ཡིན་པས་སྤང་། ལས་དང་བྱ་བ་ལ་དགའ་
ན་གཡེང་བའི་རྩ་བ་ཡིན་པས་སྤང་། ནོར་རྫས་ལ་འཛིན་པ་ཆེ་ན་འཆིང་བའི་རྩ་བ་ཡིན་པས་སྤང་། ཁ་
དྲག་ཕྱུག་ནོར་དང་ལྡན་ན་སྡིག་པའི་རྩ་བ་ཡིན་པས་སྤང་ངོ་། །མཆོག་བཞི་ལ། དྲན་པ་རྣམ་རྟོག་གི་འགྱུ་བ་
ཆོད་ན་སྒོམ་པའི་མཆོག །འཁོར་བ་མི་རྟག་སྡུག་བསྔལ་གྱི་རང་བཞིན་དུ་ཤེས་ན་འདུ་ཤེས་ཀྱི་མཆོག །
དགེ་བ་དང་དུ་ལེན་ཞིང་ཆོས་སྤྱོད་(༩༦བ)སྒོམ་སྒྲུབ་འཕེལ་ན་རྙེད་པའི་མཆོག །བློ་བརྟན་གསང་གྲོས་
ཐུབ་ལ་བློ་རྒྱ་ཆེ་ན་གྲོགས་ཀྱི་མཆོག་གོ །མིན་པ་བཞི་ལ། དམ་ཚིག་མི་བསྲུང་གསང་སྔགས་འཆལ་བར་
-
- 76 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྤྱོད་ན་སྔགས་པ་མིན། འདུལ་ཁྲིམས་མི་བསྲུང་ཆོས་སྤྱོད་མེད་ན་བཙུན་པ་མིན། འཛིན་པ་ཆེ་ལ་ཆོས་ལ་
མི་གནས་པ་དམ་པ་མིན། ཆོས་ཁ་ལ་ཡོད་ལ་སྡིག་པ་མི་འཛེམ་པ་ཆོས་པ་མིན་ནོ། །གོལ་ས་བཞི་ལ།
གཟུང་འཛིན་མ་སྤངས་པ་ལྟ་ཁོམ་ཆེ་ན་ཁ་ལྟར་གོལ། ཉོན་མོངས་མི་སྤོངས་ན་ཡུན་རིང་དུ་བསྒོམས་ཀྱང་
མིང་གི་སྒོམ་ཆེན་དུ་གོལ། ཕྱོགས་རིས་མ་སློངས་ན་རྣལ་འབྱོར་པར་བྱས་ཀྱང་ཚུལ་འཆོས་སུ་གོལ། བྱ་
བ་མ་སྤོངས་ན་ཡུལ་ནས་ཐོན་ཀྱང་ཐ་མལ་པར་གོལ་ལོ། །འདྲ་བ་བཞི་ལ། ཆོས་རང་མི་བྱེད་པར་གཞན་
ལ་འཆད་ན་མི་ནག་བྲོ་སྦྲང་འཆད་པ་འདྲ། གསང་སྔགས་སྒྲུབ་པ་མི་བྱེད་པར་ཟོང་དུ་འཚོང་བ་དུག་དང་
བདུད་རྩི་བརྗེ་བ་འདྲ། མན་ངག་ཡོད་ལ་ཉམས་ལེན་མི་བྱེད་པ་རིན་པོ་ཆེ་ཐོགས་ནས་སྤྲང་བ་དང་འདྲ།
ལྷ་ཆོས་བོར་ནས་ཁེ་ཚོང་རྡེབ་པ་འདམ་ནས་ཐོན་ནས་རྒྱར་ཚུད་པ་དང་འདྲའོ། །རྫུན་པ་བཞི་ལ། ཚེ་འདི་
ལ་མངོན་ཞེན་ཆེ་ལ་ཕྱི་མ་ལ་འཆི་བས་འཇིགས་པ་སྐད་ཟེར་བ་རྫུན་ཡིན། ལས་རྒྱུ་འབྲས་ཀྱི་ཆོས་ཁྱད་
དུ་བསད་ནས་ཆོས་སྤྱོད་རྒྱུན་བཅད་ཅིང་སྟོང་ཉིད་སྒོམ་པ་སྐད་ཟེར་བ་རྫུན་ཡིན། ནོར་རྫས་འདོད་ཡོན་
ལ་ཆགས་ཞེན་ཆེ་ལ་ཆགས་མེད་ཞེན་མེད་ཡིན་ཟེར་བ་རྫུན་ཡིན། ངན་སོང་ལ་འཇིགས་པ་མེད་པར་ཆོས་
བྱེད་པ་སྐད་ཟེར་བ་རྫུན་ཡིན་ནོ། །སྤྲུལ་པའི་རྒྱལ་པོའི་ཞལ་གདམས་ལྔ་ཚན་དྲུག་ལ། འཕྲང་ལྔ་ནི། ཡུལ་
ལས་འཕགས་པར་དཀའ་བའི་འཕྲང་ནི་ཕ་ཡུལ་ནས་ཐོན་པ་དཀའ་སྟེ། ཐོན་ཀྱང་ཡུལ་གཞན་དུ་ཆུང་མ་
བླངས་ན་འཕྲང་དུ་ཚུད། ལོག་པར་འཁྱོགས་པའི་འཕྲང་ནི་ཆོས་སྒོར་ཞུགས་ནས་ནོར་བསག
སྒོར་ཞུགས་ནས་ནོར་བསགས་ན་ཆགས་
ཞེན་སེར་སྣའི་འཕྲང་དུ་ཚུད། ཕྱོགས་གཅིག་ངོམས་པའི་འཕྲང་ནི། ཆོས་ཕྱོགས་རེས་ངོམས་པ་བྱས་པས་
གོ་བས་ཕྱིས་རྒྱ་མ་ཆོད་ཅིང་འཕྲང་དུ་ཚུད། ནུས་པ་ཕྲ་མོ་ཐོ་ཆོའི་འཕྲང་ནི་(༤༧ན)ནུས་པས་འདྲེ་འདུལ་
བྱས་པས་སྡུག་བསྔལ་གྱི་འཕྲང་དུ་ཚུད། བསོད་ནམས་འདོད་པའི་འཕྲང་ནི། འདུ་འཛི་གཡེང་བ་དང་དུ་
བླངས་པས་བར་ཆོད་ཀྱི་འཕྲང་དུ་ཚུད་དོ། །འཆོལ་བ་ལྔ་ལ། མང་དུ་ཐོས་ནས་རྒྱུད་ལ་མ་སྦྱར་ན་སྟོན་
པར་འཆོར་ཏེ་འཆི་ཆོས་མི་འོང་། མཐུ་ཆེ་ཞིང་རྩལ་དྲག་ན་དགྲ་འདུལ་འདྲེ་འདུལ་དུ་འཆོར་ཏེ་འཆི་ཆོས་
མི་འོང༌། བློ་རྣོ་ལ་ཟས་དད་ཆེ་ན་གྲོང་ཆོག་ལ་
ལ་འཆོར་ཏེ་འཆི་ཆོས་མི་འོང་། སྨྲ་མཁས་སྦྱོར་བ་བཟོ་གཡོ་
ཁྲམ་ཆེན་གཙོ་བོར་འཆོར་ཏེ་འཆི་ཆོས་མི་འོང་། སློབ་འདོད་ལ་ནན་ཏན་ཆུང་ནས་དོ་མེད་འཆལ་བར་
- 77 -



མ་ཎི་བཀའ་འབུམ།
འཆོར་ཏེ་འཆི་ཆོས་མི་འོང་ངོ་གཙོ་བོ་ལྔ་ལ། ལྟ་བའི་གཙོ་བོ་ལས་རྒྱུ་འབྲས་ཡིད་ཆེས་པ། དགེ་སྦྱོར་གྱི་
གཙོ་བོ་སེམས་ཅན་ལ་མི་གནོད་པ། བསྲུང་སྡོམ་གྱི་གཙོ་བོ་དམ་ཚིག་མ་ཉམས་པ། དམ་བཅའི་གཙོ་བོ་
རང་གི་ལུས་ཐུབ་པ། སྤྱོད་པའི་གཙོ་བོ་ཁས་ལེན་སྒྲུབ་པའོ། །རང་རྐྱ་ཐུབ་པའི་ཆོས་ལྔ་ལ། མན་ངག་ལ་
རང་བྱན་ཐུབ་པ། གཉན་པོས་རྐྱེན་ཐུབ་པ། དད་པས་ཁམས་སོ་ཐུབ་པ། ཏིང་ངེ་འཛིན་གྱིས་ནད་གདོན་
བར་ཆད་ཐུབ་པ། ཚུལ་ཁྲིམས་ཀྱིས་ངོ་ལྐོག་ཐུབ་པའོ། །ལོག་པ་ལྔ་ལ། གང་སུ་བས་ཀྱང་ལྷག་པར་
འདོད་པས་ཐོས་བསམ་བྱེད་པ་དང་། རྙེད་པ་དང་གྲོགས་པ་འདོད་པའི་ཕྱིར་ཆོས་འཆད་པ་དང་། ཏིང་ངེ་
འཛིན་མེད་ པར་སྒོམ་བསམ་ངན་ལ་འཇོག་པ་དང་། རྙེད་བཀུར་འདོད་པའི་ཕྱིར་ཚུལ་ཁྲིམས་སྲུང་བ་
དང་། ཐམས་ཅད་དབང་དུ་སྡུད་པའི་ཕྱིར་སྦྱིན་པ་གཏོང་བའོ། །སྤྲུལ་པའི་རྒྱལ་པོའི་ཞལ་གདམས་དྲུག་
ཚན་དྲུག་ལ། བླུན་པ་དྲུག་ནི། ལུས་མི་རྟག་མི་གཙང་རྫས་ཀྱིས་གང་བའི་གཡར་པོ་ལ། ལྷག་པར་གཅེས་
ས་རྒྱན་དང་ལྡན་པ་བྱེད་པ་འདི་ཡང་ཤིན་ཏུ་བླུན། དབུལ་ཡང་ཤི་ནས་ལྷག་མ་བསྡུས་པའི་ནོར་རྫས་
ལ། སྡིག་དང་བསྡོས་ཤིང་བསགས་ནས་སེར་སྣ་བྱེད་པ་འདི་ཡང་ཤིན་ཏུ་བླུན། སྡུག་བསྔལ་རྩ་བར་གྱུར་
པའི་གྲོགས་དང་བུ་ཚ་འཁོར་འདབ་རྒྱས་པ་ལ། དགའ་ཞིང་སྤྲོ་བས་གཅེས་པར་འཛིན་པ་(༤ ༧བ)འདི་
ཡང་ཤིན་ཏུ་བླུན། མི་ཟད་བདེ་བ་ཆེན་པོའི་དམ་ཆོས་མི་སྒྲུབ་པར། རང་གིས་རང་སྡུག་འཆོས་པའི་ཁྱིམ་
ཐབ་སྡུག་བསྔལ་དང་དུ་ལན་པ་འདི་ཡང་ཤིན་ཏུ་བླུན། ད་ལྟའི་སྡུག་བསྔལ་རྐྱེན་ངན་ཆུང་ངུ་ཙམ་ཡང་མི་
བཟོད་པར། ངན་སོང་གསུམ་གྱི་སྡུག་བསྔལ་ཆེན་པོ་བཟོད་དུ་རེ་བ་འདི་ཡང་ཤིན་ཏུ་བླུན། ཚེ་ཕྱི་མའི་
སྡུག་བསྔལ་དང་འཆི་བ་ནམ་འོང་ཆ་མེད་པར། ཚེ་འདིར་རྟག་ཏུ་རེ་ནས་དོན་དུ་གཉེར་བ་འདི་ཡང་ཤིན་
ཏུ་བླུན་ནོ། །མི་རིགས་པ་དྲུག་ལ། ཤེས་རབ་ཅན་གྱིས་ཆོས་མ་གོ་བ་མི་རིགས་ཏེ། ཚིག་ལ་འབྱམས་ནས་
དོན་ཉམས་སུ་མི་མྱོང་། པཎྜི་ཏས་རྒྱུ་འབྲས་མི་ཤེས་པ་མི་རིགས་ཏེ། ཆོས་ཚིག་གི་ཐ་སྙད་དུ་སོང་ནས་རྒྱུ་
ལམ་འབྲས་བུ་ཉམས་སུ་ལེན་མི་ཤེས། བཙུན་པོ་འདོད་པ་ལ་བློ་མ་ལོག་པ་མི་རིགས་ཏེ། ཟས་ནོར་གྱིས་
བློ་ཁ་མ་ཁེངས་པར་ཆོས་དང་འཛོལ། དགེ་སློང་བསམ་གཏན་ལ་མ་ཞུགས་པ་མི་རིགས་ཏེ། ཁྲིམས་ཤོར་
བ་སྡོམ་པ་རྩ་བ་ནས་འཆོར། དད་པ་ཅན་སྡིག་ལ་མི་འཛེམ་པ་མི་རིགས་ཏེ། སྡིག་པ་མི་བསྲུང་བར་རང་
- 78 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
གི་ཕྱུགས་གསོད། དགེ་བ་ཅན་དམྱལ་བར་འགྲོ་བ་མི་རིགས་ཏེ་དགེ་རྩ་ཅི་བྱེད་གྲགས་པ་དང་གཞན་
དག་ཁྱད་དུ་བསད་ནས་འབྲས་བུ་དམྱལ་བར་འགྲོའོ། །ངོ་ཚ་བ་དྲུག་ལ། བླ་མ་དམ་པས་ཆོས་སྒོར་བཅུག་
ནས།
ཆོས་ལས་ལོག་སྟེ་དྲེད་ཕོ་དྲེད་མོར་སོང་བ་ཀུན་ངོ་རེ་ཚ། མཁན་པོ་དང་སློབ་དཔོན་གྱི་སྤྱན་སྔར་
འདུལ་ཁྲིམས་བསྲུང་བར་ཁས་བླངས་ནས་སྡོམ་པ་གཉིས་དང་བྲལ་ཏེ་སྤྱོད་པ་བབ་ཅོལ་བྱེད་པའི་བཙུན་
པ་ཀུན་ངོ་རེ་ཚ། ཐེག་པ་ཆེན་པོའི་ཆོས་ལ་སྤྱོད་པ་ཡིན་པར་ཁས་བླངས་ནས། ཤེས་རབ་དང་སྙིང་རྗེས་
མ་ཟིན་པར་འགྲོ་དོན་ཕྱལ་བར་གཏོང་བའི་ཆོས་པ་ཀུན་ངོ་རེ་ཚ། གསང་སྔགས་གསང་བའི་སྒོར་ཞུགས་
ནས་དམ་ཚིག་མི་བསྲུང་བར་གསང་སྔགས་ཕྲག་ཚོང་བྱེད་པའི་སྔགས་པ་ཀུན་ངོ་རེ་ཚ། བླ་མ་སངས་
རྒྱས་ལྟ་བུ་ལ་སྐྲ་བྲེགས་ནས་ཟས་ཕྱིར་མུ་ལྟོ་བྱེད་ཅིང་ཡོན་བདག་ཕོ་མོའི་མགོ་བསྐོར་བའི་རྣལ་འབྱོར་པ་
ཀུན་ངོ་རེ་ཚ། ཕུང་པོ་མི་གཙང་རྫས་ཀྱིས་(༤ ༨ན)གང་བ་ལ། ལུས་ལ་བྱི་དོར་བྱས་ནས་གསེར་གཡུ་ལ་
སོགས་རྒྱན་གྱིས་བརྒྱན་པའི་སྐྱེས་པ་བུད་མེད་འཕྱོར་སྒེག་ཅན་ཚོ་ངོ་རེ་ཚ། འཁྲུལ་པ་དྲུག་ལ། ངེས་པའི་
མན་ངག་སངས་རྒྱས་སྒྲུབ་པ་མི་ཚོལ་བར། དོན་མེད་ཐ་སྙད་བསླབས་ནས་ཆོས་ཀྱི་ང་རྒྱལ་སྣོན་པར་སོང་
བ་འཁྲུལ། རི་ཁྲོད་དགོན་པ་འགྲིམས་ནས་ཉམས་ལེན་མི་བྱེད་པར། འཁོར་བའི་མུན་ཁང་དགོན་པ་བརྩིགས
ནས་བདེ་བ་ཚོལ་བ་འཁྲུལ། གཅིག་པུར་ཆོས་ཉིད་རྣལ་མའི་དོན་ལ་མི་སེམས་པར། འཁོར་ངན་ཁ་ཏ་
ཆོས་འཆད་བྱེད་པ་འཁྲུལ། ནོར་རྫས་ཡོད་པ་མཆོད་སྦྱིན་མི་བྱེད་པར། སེར་སྣ་ཟོལ་ཟེག་བྱས་ནས་དགྲ་
འདྲེའི་ཕྱོགས་སུ་གཏོང་བ་འཁྲུལ། དམ་ཚིག་སྡོམ་པ་ཚུལ་བཞིན་མི་བསྲུང་བར་མི་ཆོས་སྲིད་སྡེ་གཉན་གྱི་
སེམས་བསྲུང་བྱེད་པ་འཁྲུལ། བདག་མེད་སྟོང་ཉིད་བསམ་གཏན་ངང་ལ་མི་སྡོད་པར། ལོངས་སྤྱོད་འདུ་
འཛིའི་བསོད་ནམས་སྐྱོང་བ་འཁྲུལ་ལོ། །ངོ་ཤེས་པ་དྲུག་ལ། བླ་མ་དང་གདམས་ངག་ཁྱད་པར་ཅན་འདི་
ཕྱི་གཉིས་ཀའི་དངོས་གྲུབ་རྩ་བར་ངོ་ཤེས། རང་ལུས་ལྷའི་དཀྱིལ་འཁོར་ལོགས་ནས་སྒྲུབ་ཏུ་མེད་པར་
ངོ་ཤེས། སེམས་ཅན་ཐམས་ཅད་སངས་རྒྱས་སུ་རང་ལ་གནས་པར་ངོ་ཤེས། དམ་ཚིག་ས་གཞི་ལྟར་ཡོན་
ཏན་དང་དངོས་གྲུབ་ཐམས་ཅད་ཀྱི་གཞི་མར་ངོ་ཤེས། སྣང་བ་རྨི་ལམ་མམ། སྒྱུ་མའམ། སྟོང་པར་ངོ་ཤེས།
དངོས་པོའི་གཤིས་དེ་བརྗོད་གཞི་ཐ་སྙད་དང་བྲལ་བར་བསྟན་པར་ངོ་ཤེས་པའོ། །དགོས་པ་དྲུག་ལ།
- 79 -



མ་ཎི་བཀའ་འབུམ།
འཁོར་བ་ལ་སྐྱུག་ལོག་པ་སྐྱུག་ནད་ཅན་གྱིས་ཟས་མཐོང་བ་ལྟར་ཞེན་པ་གཏིང་ནས་ལོག་པ་ཅིག་དགོས།
དད་པ་གཞུ་བདུངས་པ་དང་འདྲ་བ་ཐང་ལྷོད་མེད་པ་ཅིག་དགོས། བརྩོན་འགྲུས་སྒྲ་ལ་མེ་ཤོར་བ་གསོད་
པ་ལྟ་བུར་མྱུར་དུ་བརྩོན་པ་ཅིག་དགོས། ཆོས་ཀྱི་ཉམས་ལེན་བྱེད་པ་ལ་བུ་གཅིག་པ་ཤི་བ་ལ་མ་མྱ་ངན་
བྱེད་པ་ལྟ་བུར་མ་ཡེངས་པར་ཡང་དང་ཡང་དུ་དྲན་པར་བྱེད་པ་ཅིག་དགོས། འཁོར་བས་འཇིགས་པ་མི་
ཤ་བོས་མཐོང་ནས་བདས་པ་དང་འདྲ་(༤ རབ)བར་འཆི་བ་ལ་བྲེད་སྔངས་དང་བཅས་ནས་རྩེ་གཅིག་ཏུ་
གནས་པ་ཅིག་དགོས། ཆོས་ལ་དད་པ་སྐྱེས་ནས་ཆོས་ཚོལ་བ། ཕོངས་པ་ནོར་ཚོལ་བ་ལྟ་བུ་ཆོས་ལ་བློ་
གདུང་བ་དང་བཅས་པ་ཅིག་དགོས་སོ། །སྤྲུལ་པའི་རྒྱལ་པོའི་ཞལ་གདམས་བདུན་ཚན་དྲུག་ལ། སྐྱོན་
འོང་བ་བདུན་ལ་ཐོས་པ་ཆུང་ན་ཐེ་ཚོམ་དང་རེ་དོགས་ཀྱི་སྐྱོན་འོང་། ཉན་པ་ལ་དྲེད་ན་མི་ཟིན་པར་
འབྱམས་པའི་སྐྱོན་འོང་། བསམ་པའི་དྲན་པ་ཉམས་ན་བློ་ལ་མ་གོམས་པའི་སྐྱོན་འོང༌། བློ་ཡིས་མ་ཆོད་
ན་གདོད་ནས་མ་གོ་བའི་སྐྱོན་འོང་། ཡུལ་ལ་ཞེན་ན་འཁོར་བ་ལ་ཆགས་པའི་སྐྱོན་འོང་། ལོངས་སྤྱོད་ལ་
ཆགས་ན་སེར་སྣས་བཅིངས་པའི་སྐྱོན་འོང་། གཉེན་འཁོར་ལ་ཆགས་ཞེན་ཆེ་ན་འཁོར་བ་དང་མི་འབྲལ་
བའི་སྐྱོན་འོང་ངོ༌། །སྐྱོན་ཅན་བདུན་ལ། ལྟ་བ་གཉིས་འཛིན་གྱི་མཐར་ལྷུང་བ་སྐྱོན། སྒོམ་པ་བདེ་བ་སྐྱེད་
མེད་སྐྱོན། སྤྱོད་པ་ལོག་པའི་ཚུལ་འཆོས་སུ་སོང་བ་སྐྱོན། འབྲས་བུ་རེ་དོགས་དང་བཅས་པ་སྐྱོན། དབང་
བསྐུར་རྩོལ་སྒྲུབ་དང་བཅས་པ་སྐྱོན། ཕྲིན་ལས་སྒྲུབ་བྱེད་དང་བཅས་པ་སྐྱོན། རྟགས་མཚན་འདོད་པ་དང་
བཅས་པ་སྐྱོན་ནོ། །སྐྱོན་མེད་བདུན་ལ། ལྟ་བ་ཡེ་དག་ཡེ་གྲོལ་སེམས་ཀྱི་རྩ་བ་ཆོད་ན་སྐྱོན་མེད། སྒོམ་
པ་བྱ་ལམ་རྗེས་མེད་སྒོམ་མེད་རྒྱུད་ལ་སྐྱེས་ན་སྐྱོན་མེད། སྤྱོད་པ་གླང་པོ་རང་ཡན་དཀར་ནག་བླང་དོར་
མེད་ན་སྐྱོན་མེད། འབྲས་བུ་མེ་ཤིང་རྒྱུ་ཟད་རྐྱེན་ཟད་དུ་སོང་ན་སྐྱོན་མེད། དམ་ཚིག་ཤེལ་གོང་ཡེ་དག་
དྲི་མེད་རྣམ་དག་ཏུ་སོང་ན་སྐྱོན་མེད། དབང་བསྐུར་རྒྱལ་བས་ཡེ་བསྐུར་སེམས་ལ་རང་དབང་ཐོབ་ན་
སྐྱོན་མེད། ཕྲིན་ལས་རང་བཞིན་ལྷུན་གྲུབ་བསྒྲུབ་བྱ་མེད་ན་སྐྱོན་མེད། རྟགས་མཚན་ཞེན་པ་རང་ལོག་
འདོད་པ་མེད་ན་སྐྱོན་མེད་དོ། །གྲོལ་བ་བདུན་ལ། ཆགས་སྡང་རང་སར་གྲོལ་ན་ཡུལ་ལ་བཟང་ངན་མེད།
རིགས་དྲུག་རང་ས
རང་སར་གྲོལ་ན་རིགས་ ཟང་ངན་མེད། བྱམས་སྡང་རང་སར་གྲོལ་ན་དགྲ་གཉེན་ཉེ་
།ས་ལ་བབ་
- 80 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པོ་སྙིང་
རིང་མེད། (༤༩ན)རེ་དོགས་རང་སར་གྲོལ་ན་འཁོར་བ་མྱང་འདས་མེད། གཟུང་འཛིན་རང་སར་གྲོལ་
ན་ཆགས་ཞེན་གྱི་གནས་མེད། གཉིས་འཛིན་རང་སར་གྲོལ་ན་བདག་དང་གཞན་དུ་མེད། དུག་ལྔ་རང་
སར་གྲོལ་ན་ངན་སོང་གཞི་མ་མེད། རྣམ་རྟོག་རང་སར་གྲོལ་ན་འཁོར་བའི་གཞི་མ་མེད་དོ། །ཐེ་ལེས་
ཐོས་པ་བདུན་ལ། ཆོས་སྒོར་ཞུགས་ནས་སོག་འཇོག་བྱེད། དཀོར་དད་ཅན་ཁོང་ལ་ཐེ་ལེས་ཐོབ། ཡུལ་
སྔགས་པ་མཐོང་ན་ཆགས་པ་སྐྱེ། མོ་མཐོང་དད་པ་ཅན་ཁོང་ལ་ཐེ་ལེས་ཐོབ། ཡུལ་མི་སྡུག་པ་མཐོང་ན་
ཞེ་སྡང་སྐྱེ། ཁོང་ཁྲོ་ཅན་ཁོང་ལ་ཐེ་ལེས་ཐོབ། ཡུལ་ལུང་མ་བསྟན་མཐོང་ན་མ་རིག་པ་སྐྱེ། རྨོངས་པ་ཁོང་ལ་
ཐེ་ལེས་ཐོབ། ཡུལ་དང་འདྲིས་ཤིང་ཞེན་པ་འཕེལ། རྒ་བ་གཤིན་པ་ཁོང་ལ་ཐེ་ལེས་ཐོབ། ང་བདག་འགོང་
ལ་ཞུགས། འདྲེས་ཁྱེར་རོ་ཁོང་ལ་ཐེ་ལེས་ཐོབ། ཉོན་མོངས་སྲིད་པ་དང་འབྲལ་མི་ཕོད། གཞུང་
བཟང་པོ་ཁོང་ལ་ཐེ་ལེས་ཐོབ། ཞན་པ་བདུན་ལ། སྒོམ་སར་བུད་མེད་ཁྲིད་པ་བདེ་རུ་རེ་ཡང་སྡུག་སྟེ་ཞན།
སྒོམ་སར་ལོངས་སྤྱོད་བྱེད་པ་རྒྱགས་སུ་རེ་སྟེ་ཞན། སྒོམ་སར་ལག་ལས་བྱེད་པ་ཕན་དུ་རེ་སྟེ་ཞན། སྒོམ་
སར་འདུ་ལོང་བྱེད་པ་ལེགས་སུ་རེ་སྟེ་ཞན། སྒོམ་སར་དྲག་ཆོས་བྱེད་པ་དྲུག་ཏུ་རེ་སྟེ་ཞན། སྒོམ་སར་གྲྭ་
ཆོས་བྱེད་པ་མཁས་སུ་རེ་སྟེ་ཞན། སྒོམ་སར་ལོང་གཏམ་བྱེད་པ་དགའ་རུ་རེ་སྟེ་ཞན་ནོ། །སྤྲུལ་པའི་རྒྱལ་
པོའི་ཞལ་གདམས་བརྒྱད་ཚན་དྲུག་ལ། བཟང་བ་བརྒྱད་ནི། སྒོམ་ཆེན་གྲོང་དུ་མི་འགྲོ་རི་ཁྲོད་འགྲིམ་ན་
བཟང་། མཁས་བཙུན་གདམས་ངག་སྙན་བརྒྱུད་ཉམས་སུ་ལེན་ན་བཟང་། གཟུང་འཛིན་སྐྱོན་དང་བྲལ་
ནས་ཆགས་ཞེན་ཆུང་ན་བཟང་། མི་གཡོ་གསལ་བའི་ངང་ལ་མཉམ་པར་འཇོག་ན་བཟང་། མཉམ་པར་
བཞག་ནས་རྟོག་མེད་ངང་ལ་གནས་ན་བཟང་། གསལ་དག་ངང་ལ་གནས་པས་མཉམ་གཞག་མཐའ་རུ་
སྐྱོལ་ན་བཟང་། །རིག་པ་ཕྱོགས་མེད་ཤར་ནས་རང་སར་གྲོལ་ན་བཟང་། རང་སེམས་(༤༩བ)རང་གིས་
མཐོང་ནས་རང་ངོ་ཤེས་ན་བཟང་ངོ༌། །གལ་ཆེ་བ་བརྒྱད་ལ། ཕ་ཡུལ་རྒྱབ་ཏུ་སྤངས་ནས་འཁྲི་བ་བཅད་
པ་གལ་ཆེ། ཁྱིམ་ཐབ་བྱ་བ་སྤངས་ནས་གཅིག་པུར་སྡོད་པ་གལ་ཆེ། ལས་ལ་ཟིན་པ་མེད་པས་ཆོས་
འཕྲལ་དུ་ བྱེད་པ་གལ་ཆེ། ནོར་ རྫ་ས་གང་ཆེ་ཆགས་ཞེན་ཡིན་པས་འདོད་པ་བསྐྱུང་བ་གལ་ཆེ། ཉེ་
འབྲེལ་ཆགས་སྡང་གི་རྒྱུ་ཡིན་པས་རྒྱང་བསྲིང་ནས་སྡོད་པ་གལ་ཆེ། འཆི་བ་ལ་མི་འཇིགས་ན་ཆོས་མི་
-81-



མ་ཎི་བཀའ་འབུམ།
འོང་བས་ངན་སོང་གི་སྡུག་བསྔལ་དྲན་པ་གལ་ཆེ། ཕྱི་མ་ལ་གང་དུ་འགྲོ་ཆ་མེད་པས། ཇོ་བོ་ཐུགས་རྗེ་
ཆེན་པོ་ལ་སྐྱེལ་མ་ཚོལ་བ་གལ་ཆེ། དུས་ད་རེས་མི་ལུས་ཐོབ་པ་ལ་ཆོས་བྱས་ནས་འཁོར་བ་དང་འགྱེས་
བྱེད་པ་གལ་ཆེའོ། །མི་འོང་བ་བརྒྱད་ལ། དུས་ད་རེས་ཆོས་མ་བྱས་པར་ཕྱི་མ་ལ་རེ་བས་མི་འོང་། ཆོས་
ཞེ་ལ་མེད་པའི་ཁ་ཚིག་རྐྱང་པས་མི་འོང་། ཆོས་དང་སེམས་སུ་མ་འདྲེས་པར་རང་ལ་རང་རྫུན་བཏང་བས་
མི་འོང་། ཚེ་འདི་ལ་ཆོས་མི་བྱེད་པར་ཕྱི་མ་ལ་སྨོན་ལམ་འདེབས་པ་ལ་རེ་བས་མི་འོང་། ཆོས་ལ་རང་
ཉམས་ལེན་མི་བྱེད་པར་གཞན་ལ་བཤད་འདོད་པས་མི་འོང་། འདོད་པ་ཁོང་དུ་བཅུག་ནས་ཟོག་པོ་སླུ་
བྱེད་ཀྱི་ཆོས་བྱས་པས་མི་འོང་། ཁོང་ན་ཉེར་ལེན་མེད་པའི་ཁ་ཚིག་རྐྱང་པས་མི་འོང་། ཆོས་གཞོན་དུས་
མི་བྱེད་པར་རྒས་ ཁར་བྱེད་པའི་ཕྱི་དུས་རྐྱང་པས་མི་འོང་ངོ༌། །བསླུས་པ་མེད་པ་བརྒྱད་ལ། དཀོན་
མཆོག་གསུམ་ལ་སྐྱབས་སུ་སོང་ནས་བསླུས་པ་མེད། བླ་མ་ལ་གསོལ་བ་བཏབ་ནས་བསླུས་པ་མེད། ཡི་
དམ་ལ་སྒྲུབ་པ་བྱས་ནས་བསླུས་པ་མེད། ཆོས་ལ་ཉམས་ལེན་བྱས་ནས་བསླུས་པ་མེད། ལས་འབྲས་
རྣམ་སྨིན་ལ་འཛེམས་ནས་བསླུས་པ་མེད། སྡོམ་པ་གཙང་མ་བསྲུངས་ནས་བསླུས་པ་མེད། དམ་ཚིག་
ཚུལ་བཞིན་བསྲུངས་ནས་བསླུས་པ་མེད། ཐུགས་རྗེ་ཆེན་པོ་བསྟེན་ནས་བསླུས་པ་མེད་དོ། །ཡིན་པ་
བརྒྱད་ལ། སངས་རྒྱས་ཤཱཀྱ་ཐུབ་པའི་བསྟན་པ་ལ་སྐྱེས་པ་ཚོགས་བསགས་པ་ཡིན། བོད་ཁ་བ་ཅན་གྱི་
ཆོས་གང་ཡང་བྱར་ཡོད་པ་ཁ་རྗེ་ཆེ་བ་ཡིན། བླ་མ་གདམས་(༥༩ན)པ་ཅན་དང་ཕྲད་པ་སྨོན་ལམ་དག་པ་
ཡིན། ལྷ་ཐུགས་རྗེ་ཆེན་པོ་ལ་མོས་པ་གདུལ་བྱ་དུས་ལ་བབ་པ་ཡིན། རྐྱེན་གྱིས་ཆོས་ལ་བདས་ན་ལྟས་
ངན་གཡང་དུ་ལོན་པ་ཡིན། ན་ཚ་སྡུག་བསྔལ་གྱིས་ཆོས་དྲན་ན་འདྲེ་ལྷར་བབས་པ་ཡིན། འཁོར་དང་ཉེ་
འབྲེལ་སྡང་ན་ཆོས་ལ་བསྐུལ་མ་འདེབས་པ་ཡིན། ལུས་ལ་རང་གིས་རྒྱས་པར་ཚོར་ན་འཆི་བའི་བྱ་གཏོང་
བྱུང་བ་ཡིན་ནོ། །དོན་མེད་བརྒྱད་ལ། བཅུད་དང་མི་ལྡན་པའི་སློབ་དཔོན་བསྟེན་པ་ལ་དོན་མེད། སྣོད་
དང་མི་ལྡན་པའི་སློབ་མ་བསྟེན་པ་ལ་དོན་མེད། བརྒྱུད་ལ་མ་དག་པའི་གདམས་ངག་མཉན་པ་ལ་དོན་
མེད། ཉམས་ལེན་མ་བྱས་པའི་སྙན་ཚིག་སྨྲ་བ་ལ་དོན་མེད། ཆོས་དང་མི་མཐུན་པའི་བཤད་པ་བྱས་པ་
ལ་དོན་མེད། རང་ཆོས་ཀྱིས་མ་སྨིན་པའི་གདམས་པ་འདེབས་པ་ལ་དོན་མེད། དད་པ་མེད་པའི་ཁ་ཆོས
བ 82 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྟོན་པ་ལ་དོན་མེད། ཆོས་དང་སེམས་སུ་མ་འདྲེས་པའི་ཁ་ལྟ་མཐོ་བ་ལ་དོན་མེད་དོ། །སྤྲུལ་པའི་རྒྱལ་
པོའི་ཞལ་གདམས་དགུ་ཚན་དྲུག་ལ། བནེ་ངན་པ་དགུ་ནི། མཁས་པའི་ཞལ་མ་མཐོང་བར་ཤེས་སུ་རེ་
བའི་བནྡེ་བླུན་ཏེ་ངན། དགོན་པ་དུག་བཞིན་སྤངས་ནས་འདུན་སར་འགྲོ་བའི་བརྗེ་འཆར་ཏེ་ངན། ཡིན་
རུང་མིན་རུང་སྒྲུབ་པ་བྱེད་པའི་བནྡེ་བླུན་ཏེ་ངན། དམ་ཉམས་བསྡུས་ནས་གསང་སྔགས་འཆད་པའི་བརྗེ་
ཉམས་ཏེ་ངན། ར་ལུག་བྱ་ཁྱི་སྒྲོལ་བའི་བནྡེ་བླུན་ཏེ་ངན། གྲོང་དུ་དམར་མཆོད་བྱེད་པའི་བརྗེ་སྨྱོ་སྟེ་ངན།
བསམ་པ་མེད་པར་ཉལ་ཏེ་གཉིད་ལོག་བནེ་ཁྲེལ་ཏེ་ངན། སློབ་དཔོན་ངན་ཞེས་ཁྱད་དུ་གསོད་པའི་བརྗེ་
ཉམས་ཏེ་ན། ཉམས་ལེན་བོར་ནས་ཁེ་ལ་ཞུགས་པའི་བནེ་འཁྲུལ་ཏེ་ངན་ནོ། །བནྡེ་མཁས་པ་དགུ་ལ།
སྒྲུབ་ལ་བརྩོན་པ་ཆེ་བའི་བརྗེ་མཐུ་ལ་མཁས་ཏེ་གཅིག །ཐོས་བསམ་ནན་ཏན་ཆེ་བའི་བརྗེ་ཆོས་ལ་མཁས་
ཏེ་གཉིས། སྙན་བརྒྱུད་ལག་ལེན་ཡོད་པའི་བནྡེ་གདམས་པ་མཁས་ཏེ་གསུམ། ཤེས་རབ་སྙིང་རྗེར་ལྡན་
པའི་བརྗེ་འགྲོ་དོན་མཁས་ཏེ་བཞི། བརྩོན་འགྲུས་བློ་དང་(༥༠བ)ལྡན་པའི་བནྡེ་ཚིག་ལ་མཁས་ཏེ་ལྔ།
འདྲི་ཀློག་སྐྱོང་ལ་མེད་པའི་བནྡེ་དཔེ་ཆ་མཁས་ཏེ་དྲུག །ཁ་བཤད་ཆོས་རྒྱུས་ཆེ་བའི་བནྡེ་བཤད་པ་
མཁོས་ཏེ་བདུན། ཀློག་འདོན་མཆོད་སོགས་མཁས་པའི་བརྗེ་ཟ་ཆོས་མཁས་ཏེ་བརྒྱད། ཡིག་སྣ་ཡོན་
ཏན་སྣ་མང་བནྡེ་ནོར་ཚོལ་མཁས་ཏེ་དགུའོ། །བཅུ་པ་ངན་པ་དགུ་ལ། བཙུན་པ་ཁྲིམས་མེད་བསྟན་པ་
བསླུས་པས་ངན་ཏེ་གཅིག །དགེ་སློང་ཚོང་ཁེ་བྱེད་པ་འདུལ་ཁྲིམས་ཉམས་པས་ངན་ཏེ་གཉིས། གནས་
བརྟན་སྡིག་ལས་བྱེད་པར་རང་ཚབ་ངན་ཏེ་གསུམ། གཉེར་པས་གཡོ་སྒྱུ་བྱེད་པ་ཡི་དགས་བསྒྲུབས་པས་
ངན་ཏེ་བཞི། དཔོན་སློབ་དཀོར་ལ་སྤྱོད་པ་ངན་སོང་རིན་གྱིས་ཉོ་བས་ངན་ཏེ་ལྔ། སྡེ་འཁྲུག་ལོག་ཆོས་སྤྱོད་
པ་དམྱལ་བའི་གཞི་མ་འདིངས་པས་ངན་ཏེ་དྲུག །སྒོམ་ཆེན་ཆོས་མིན་སེམས་པ་ལོག་ལྟ་སྒོམ་པས་ངན་
ཏེ་བདུན། དཀོར་གཉེར་མཆོད་པ་ངན་པ་མེ་མར་འགམ་པས་ངན་ཏེ་བརྒྱད། ཆོས་ཚུགས་ཟས་ཚུགས་མེད་
པ་འདི་ཕྱི་གཉིས་ཀ་མེད་པས་ངན་ཏེ་དགུའོ། །བཙུན་པ་བཟང་པོ་དགུ་ལ། བཙུན་པ་ཁྲིམས་དང་ལྡན་ན་
བྱང་ཆུབ་མྱུ་གུ་ཡིན་པས་བཟང་། དགེ་སློང་ཁྲིམས་དང་ལྡན་ན་བསྟན་པའི་རྩ་བ་ཡིན་པས་བཟང་། གནས་
བརྟན་ཆོས་ལ་གནས་པ་བཟའ་རྒབ་སྤྱི་ལ་ཕན་ཏེ་བཟང་། གཉེར་པ་ཟས་ལ་ཡངས་ན་བཟའ་མགྲོན་སྤྱི་
-83 -



མ་ཎི་བཀའ་འབུམ།
རུ་སྐྱིད་
་པས་བཟང་། དཔོན་སྟོན་ཆོས་དང་ལྡན་ན་ཆོས་ལུགས་བསྟན་པ་ཚུགས་པས་བཟང་། བཟང་འདུན་
ཆོས་སྲིད་བཅས་ན་བསྟན་པ་སྤྱི་ལ་ཕན་ཏེ་བཟང་། སྒོམ་ཆེན་ཆོས་ལ་གནས་ན་བསྟན་པ་དཀར་པོར་
བཏང་སྟེ་བཟང་། དཀོར་གཉེར་མཆོད་པ་བཟང་ན་དཀོན་མཆོག་བྱིན་རླབས་འབྱུང་བས་བཟང་། ཆོས་
ཚུགས་ཟས་ཚུགས་བཟང་ན་འདི་ཕྱི་གཉིས་ཀར་སྐྱིད་དེ་བཟང་ངོ༌། །སྐྱེ་བོ་ངན་པ་དགུ་ལ། སྐྱེ་བོའི་བན་
བོན་དང་འགྲས་ན་ཕུགས་སུ་བཀྲ་མི་ཤེས་ཏེ་ངན། ལྷ་ཀླུ་གཉེན་པོ་དང་འགྲས་ན་མཐར་ཕུང་སྟེ་ངན།
གཉན་སར་མནའ་ཟོས་ན་རྩ་ཆད་མཛེ་འོང་སྟེ་ངན། སྤུན་དང་ཕ་སྤུན་འཁྲུགས་ན་མི་རྒ་བཅུ་(༥༡ན)འགྲོ་
སྟེ་ངན། གཞི་ངན་ལ་འཐབ་རྩོད་ལ་དགའ་ན་མཐར་གྲིར་འཆི་སྟེ་ངན། ཟས་དང་ཆང་ལ་དགའ་ན་མཐར་
རླུང་གིས་ཁྱེར་ཏེ་ངན། གཤིས་ངན་ལ་ལྟོགས་འདོད་ཆེ་ན་མཐར་སྤྲང་པོར་འཆོར་ཏེ་ངན། ལས་ལ་ངན་
ལ་སོ་ནམ་གཡེལ་ན་མཐར་ལྟོགས་བོར་འཆོར་ཏེ་ངན། འགྲོགས་མི་བདེ་ཞིང་ཟས་ལ་ད
ལ་དམན་གཉེན་དང་
འབྲལ་ཏེ་ངན་ནོ། །སྐྱེ་བོ་བཟང་པོ་དགུ་ལ། དྲང་བརྟན་ཆད་ལ་བཙན་ན་མི་ཆོས་གཙོ་བོའི་གཞི་མ་ཡིན་
པས་བཟང་། གཉེན་འདུན་སེམས་འཛིན་ཟས་ལ་ཡངས་ན་འདུ་འཛིའི་ཕུང་པོ་ཡིན་པས་བཟང་། སོ་ནམ་
ཞིབ་ཏིག་ལས་ལ་བརྩོན་ན་བུ་སྨད་སྐྱིད་པ་ཡིན་པས་བཟང་། ཁོང་ཡངས་ངན་འཇམ་ཤ་ཚ་ཆེ་ན་གང་
འགྲོགས་སྐྱིད་པ་ཡིན་ཏེ་བཟང་། ཁྲེལ་འཛེམ་མིག་ཐག་རིང་ལ་གསར་འགྲོགས་ཆུང་ནི་ཀུན་དང་ནི
མཐུན་པ་མེད་དེ་བཟང་། དཔའ་ལ་ཟུངས་ཐུབ་དཔྱད་པ་ཆེ་ན་ཐམས་ཅད་འཇིགས་ཏེ་བཟང་། དད་པ་ཆེ་
ལ་ཆོས་ལ་དཀར་ན་འདི་བདེ་ཕྱི་མ་སྐྱིད་དེ་བཟང་། མཆོད་གནས་དཀོན་མཆོག་ཞབས་ནས་
ནས་འདེགས་ན་
མི་ཆོས་ལྷ་ཆོས་འབྲེལ་ཏེ་བཟང་། ལྷ་ཆོས་ཕུད་དུ་ཁུར་ཞིང་མི་ཆོས་མཐའ་རུ་སྐྱེལ་ན་འདི་ཕྱི་གཉིས་ཀ་
འགྲུབ་པས་བཟང་ངོ༌། །སྤྲུལ་པའི་རྒྱལ་པོའི་ཞལ་གདམས་བཅུ་ཚན་དྲུག་ལ། ཆོས་ཐམས་ཅད་ཀྱི་བསྡུ་
ས་བཅུ་ལ། ཆོས་ཐམས་ཅད་ཀྱི་ཚིག་ཐམས་ཅད་སྐྱེ་བ་མེད་པ་ལ་བསྡུ། དོན་ཐམས་ཅད་ཆོས་ཉིད་སྟོང་
གསལ་ལ་བསྡུ། ལྟ་བ་ཐམས་ཅད་རང་བྱུང་སྤྲོལ་བྲལ་ལ་བསྡུ། སྒོམ་པ་ཐམས་ཅད་སྟོང་གསལ་ལ་
མེད་ལ་བསྡུ། སྤྱོད་པ་ཐམས་ཅད་མ་བཅོས་ཤུགས་འབྱུང་འགག་མེད་ལ་བསྡུ། འབྲས་བུ་ཐམས་ཅད་
རང་སེམས་སངས་རྒྱས་ལ་བསྡུ། དམ་ཚིག་ཐམས་ཅད་དྲི་མེད་ཀ་དག་ལ་བསྡུ། སྙིང་རྗེ་ཐམས་ཅད་རང་
མི་
- 84 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བས་གཞན་གཅེས་པ་ལ་བསྡུ། ཐབས་ཐམས་ཅད་འགྲོ་དོན་ཕྱོགས་མེད་ལ་བསྡུ། ལྷ་ཐམས་ཅད་ཇོ་བོ་
ཐུགས་རྗེ་ཆེན་པོ་ལ་བསྡུའོ། །ཆོས་ཀྱི་ལག་ལེན་བཅུ་ནི། མ་མཉན་པར་མི་ཤེས་ཐོས་པ་ལག་ཏུ་བླང༌།(༥.༡བ)
མ་བསྒྲུབས་པར་མི་འགྲུབ་སྒྲུབ་པ་ལག་ཏུ་བླང་། ལེ་ལོ་དང་སྙོམ་ལས་ཀྱིས་མི་འོང་བརྩོན་འགྲུས་ལག་
ཏུ་བླང་། དགའ་བདེ་དང་རང་དགས་མི་འོང་དཀའ་ཐུབ་ལག་ཏུ་བླང་། ངན་སེམས་དང་ཚུལ་འཆོས་ཀྱིས་
མི་འོང་དམ་ཚིག་དང་སྡོམ་པ་ལག་ཏུ་བླང་། བྱས་ལོ་དང་འཕྱོར་འདོད་ཀྱིས་མི་འོང་དད་གུས་ལག་ཏུ་བླང་།
རྒྱུ་ངན་དང་ཤེས་རིག་གིས་མི་འོང་དྲན་པས་ཉམས་སུ་བླང་། ལྟ་བ་ཞེ་འདོད་ཀྱིས་མི་འོང་ཕྱོགས་མེད་
ལག་ཏུ་བླང་། སྒོམ་པ་བློ་སྒོམ་གྱིས་མི་འོང་རང་གསལ་ལག་ཏུ་བླང་། འབྲས་བུ་ཕྱི་དུས་ཀྱིས་མི་འོང་
རང་སེམས་ཐུགས་རྗེ་ཆེན་པོར་ལག་ཏུ་བླང་ངོ༌། །འཁྱེར་སོ་བཅུ་ལ། སྣང་བ་ཐམས་ཅད་ཐུགས་རྗེ་ཆེན་
པོའི་ཞིང་ཁམས་དང་སྐུར་འཁྱེར། གྲག་པའི་སྒྲ་སྐད་ཐམས་ཅད་ཐུགས་རྗེ་ཆེན་པོའི་གསུང་ཡི་གེ་དྲུག་པ་
ཨོཾ་མ་ཎི་པདྨེ་ཧཱུྃ་དུ་འཁྱེར། སེམས་ཀྱི་དྲན་རྟོག་ཐམས་ཅད་རང་ཤར་རང་གྲོལ་ཐུགས་རྗེ་ཆེན་པོའི་ཐུགས་
སུ་འཁྱེར། ལས་དང་བྱ་བ་ཐམས་ཅད་ཐུགས་རྗེ་ཆེན་པོའི་མཛད་སྤྱོད་དུ་འཁྱེར། ཆོས་ཐམས་ཅད་མ་བཅོས་
ངང་གསལ་ཐུགས་རྗེ་ཆེན་པོའི་ཆོས་སུ་འཁྱེར། ལྟ་བ་ལ་བལྟ་བྱ་མེད་པ་ཐུགས་རྗེ་ཆེན་པོའི་ལྟ་བར་འཁྱེར།
སྒོམ་པ་ལ་བསྒོམ་བྱ་མེད་པ་ཐུགས་རྗེ་ཆེན་པོའི་སྒོམ་པར་འཁྱེར། སྤྱོད་པ་ལ་སྤྱད་བྱ་མེད་པ་ཐུགས་རྗེ་ཆེན་
པའི་སྤྱོད་པར་འཁྱེར། འབྲས་བུ་ལ་སྤང་ཐོབ་མེད་པ་ཐུགས་རྗེ་ཆེན་པོའི་འབྲས་བུར་འཁྱེར། ལྷ་ཐམས་
ཅད་གང་བས་ཀྱང་ལྷག་པ་ཐུགས་རྗེ་ཆེན་པོར་འཁྱེར་རོ། །དགོས་པ་བཅུ་ལ། དང་པོ་མ་ནོར་བར་འཛིན་
པ་བྲེ་སྲང་འཇལ་ལེན་བྱེད་པའི་རྩིས་ལྟར་ཆོས་བཤད་པའི་ཚིག་བཟུང་དགོས། བར་དུ་མ་ལོག་པར་སེམས་
པ་གྲོགས་ཡིད་འཐད་གཉིས་ཚོགས་པ་ལྟར་ཆོས་ཀྱི་དོན་ལ་བསམ་དགོས། ཐ་མ་མ་ཡེངས་པར་
པར་སྒོམ་པ་
རྨ་བྱ་མདོངས་ལ་རིག་པ་འཛིན་པ་ལྟར་མ་ཡེངས་པར་སྒོམ་དགོས། ཉམས་ཀྱི་རྩི་ཡིས་ཟིན་པ་གར་སྦྱིན་
ལ་སྦྲང་མ་འབྱོར་བ་ལྟར་འདུ་འབྲལ་མེད་པ་དགོས། སྤྱོད་པ་ལ་སྤང་བླང་མེད་པ་དུར་ཁྲོད་ཀྱི་ཅེ་སྤྱང་
(༥ ༢ན)རོ་ཟ་བ་ལྟར་སྣང་བ་ལ་དགག་སྒྲུབ་མེད་པ་དགོས། འབྲས་བུ་ལ་རེ་དོགས་མེད་པ་རྒྱལ་བུ་རྒྱལ་
སར་ཕྱུང་བ་ལྟར་རང་སེམས་ཆོས་སྐུར་བཙན་སར་ཟིན་དགོས། ལྷ་ལ་སྤོང་ལེན་མེད་པ་གསེར་གླིང་དུ་
རང་
- 85 -



མ་ཎི་བཀའ་འབུམ།
ཕྱིན་པ་ལྟར་ཡི་དམ་ཐུགས་རྗེ་ཆེན་པོར་བཟུང་དགོས། སྙིང་པོ་ལ་སྤོང་ལེན་མེད་པ། ཨོཾ་མ་ཎི་པདྨེ་ཧཱུྃ།
ཞེས་པའི་ཡི་གེ་དྲུག་པ་འདི་བཟླས་དགོས། སྙིང་རྗེ་ལ་སྤང་བླང་མེད་པ་ཁམས་གསུམ་གྱི་སེམས་ཅན་ཕ་
མར་བལྟས་ལ་སྙིང་རྗེས་བཟུང་དགོས། འགྲོ་དོན་ལ་ཕྱོགས་རིས་མེད་པ་རྡོ་ཁབ་ལེན་ལ་ཁབ་འཇུ་བ་
ལྟར་བཟང་ངན་མེད་པར་ཐུགས་རྗེས་བཟུང་དགོས་སོ། །ཀློང་དུ་གྱུར་པ་བཅུ་ལ། རང་སེམས་ཐུགས་རྗེ་
ཆེན་པོར་བརྟེན་ན་ཏིང་ངེ་འཛིན་ཀློང་དུ་གྱུར་པ་ཡིན། སྙིང་པོ་གསལ་དག་རང་སྒྲར་གྱུར་ན་བཟླས་བརྗོད་
ཀློང་དུ་གྱུར་པ་ཡིན། སྣང་བ་དང་སྟོང་པ་ཁྱད་པར་མེད་ན་ལྟ་བ་ཀློང་དུ་གྱུར་པ་ཡིན། རྨི་ལམ་དང་ད་
ལྟར་ཁྱད་པར་མེད་ན་སྒོམ་པ་ཀློང་དུ་གྱུར་པ་ཡིན། སྡུག་བསྔལ་དང་བདེ་བ་ཁྱད་པར་མེད་ན་སྤྱོད་པ་
ཀློང་དུ་གྱུར་པ་ཡིན། ཤི་དང་མ་ཤི་ཁྱད་པར་མེད་ཙམ་ན་རྟོག་པ་ཀློང་དུ་གྱུར་པ་ཡིན། སེམས་ཅན་དང་
སངས་རྒྱས་ཁྱད་པར་མེད་ན་འབྲས་བུ་ཀློང་དུ་གྱུར་པ་ཡིན། བདག་གཞན་གཉིས་ཁྱད་པར་མེད་ཙམ་ན་
སྙིང་རྗེ་ཀློང་དུ་གྱུར་པ་ཡིན། གསེར་དང་རྡོ་རུ་ཁྱད་པར་མེད་ཙམ་ན་ཞིག་པོ་ཀློང་དུ་གྱུར་པ་ཡིན། དགྲ་
དང་བུ་རུ་ཁྱད་པར་མེད་ན་བྱམས་སྙིང་རྗེ་ཀློང་དུ་གྱུར་པ་ཡིན་ནོ། །སྤྲུལ་པའི་རྒྱལ་པོའི་ཞལ་གདམས་ལ་
བཟླ་བ་བཅུ་ལ། ལྟ་བ་ལ་བལྟ་བྱ་མེད་པར་ལ་བཟླ། སྒོམ་པ་ལ་བསྒོམ་བྱ་མེད་པར་ལ་བཟླ། སྤྱོད་པ་ལ་
བྱ་རྩོལ་མེད་པར་ལ་བཟླ། འབྲས་བུ་ལ་སྤང་ཐོབ་མེད་པར་ལ་བཟླ། དམ་ཚིག་ལ་སྲུང་མཚམས་མེད་པར
ལ་བཟླ། སྙིང་རྗེ་ལ་རྒྱུན་ཆད་མེད་པར་ལ་བཟླ། ལྷ་ཐམས་ཅད་ཐུགས་རྗེ་ཆེན་པོ་ལས་ལྷག་པ་མེད་པར་
ལ་བཟླ། སྙིང་པོ་ཐམས་ཅད་ཨོཾ་མ་ཎི་པདྨེ་ཧཱུཾ། ཡི་གེ་དྲུག་པ་ལས་ལྷག་པ་མེད་པར་ལ་བཟླ། ཉམས་ལེན་
ཐམས་ཅད་རང་ཤར་རང་གྲོལ་ལས་ལྷག་པ་མེད་པར་ལ་བཟླ། ཆོས་(༥ ༢བ)ཐམས་ཅད་ཐུགས་རྗེ་ཆེན་
པོའི་ཆོས་སུ་མ་འདུས་པ་མེད་པར་ལ་བཟླའོ། །སྤྲུལ་པའི་རྒྱལ་པོ་སྲོང་བཙན་སྒམ་པོའི་ཞལ་གདམས
དྲུག་ཚན་བཅུ་པ་ཞེས་བྱ་བ་རྫོགས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས། བློ་སྦྱོང་བསྡུས་པའི་གསུམ་ཚན་བཞི་བཅུ་ལ། དང་པོ་
ཆོས་ཀྱི་མགོ་གསུམ་ནི། དཀོན་མཆོག་གསུམ་ལ་ཕྱག་དང་མཆོད་པ་བྱེད་ན་ཆོས་ཐམས་ཅད་ཀྱི་མགོ་
- 86 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཡིན། འགྲོ་དྲུག་སྤྱི་ལ་ཕན་པའི་སེམས་བསྐྱེད་བྱེད་ན་ཆོས་ཀྱི་མགོ་ཡིན། དགེ་སྡིག་གཉིས་པོ་སྤོང་ལེན་
བྱེད་ན་ཆོས་ཀྱི་མགོ་ཡིན་ནོ། །གཉིས་པ་མགོ་རྙེད་པའི་ཆོས་གསུམ་ལ། བླ་མ་བཟང་པོ་རྙེད་ན་ཆོས་ཀྱི་
མགོ་རྙེད་པ་ཡིན། བརྒྱུད་པ་དག་ཅིང་སེལ་མེད་ན་ཆོས་ཀྱི་མགོ་རྙེད་པ་ཡིན། གདམས་ངག་ཟབ་མོ་བར
མ་ཆད་ན་ཆོས་ཀྱི་མགོ་རྙེད་པ་ཡིན་ནོ། །གསུམ་པ་རྨངས་རྡོ་ཐིངས་པའི་ཆོས་གསུམ་ལ། དབང་པོ་ཚང་
ལ་རང་དབང་ཐོབ་ན་ཆོས་ཀྱི་རྨངས་རྡོ་ཐིངས་པ་ཡིན། དད་པ་ཆེ་ལ་མི་གཞི་ལེགས་ན་ཆོས་ཀྱི་རྨངས་རྡོ་
ཐིངས་པ་ཡིན། རྟོག་པ་ཆུང་ལ་ཤེས་པ་ཆོས་ལ་གསལ་ན་ཆོས་ཀྱི་རྨངས་རྡོ་ཐིངས་པ་ཡིན་ནོ། །བཞི་པ་
རྩ་བ་བརྟན་པའི་ཆོས་གསུམ་ལ། འཆི་བ་རྗེས་སུ་དྲན་ན་རྩ་བ་བརྟན་པའི་ཆོས་ཡིན། སྡིག་པ་ལ་འཛེམས་
ན་རྩ་བ་བརྟན་པའི་ཆོས་ཡིན། འཁོར་བའི་སྡུག་བསྔལ་སུན་ན་རྩ་བ་བརྟན་པའི་ཆོས་ཡིན་ནོ། །ལྔ་པ་སྙིང་
པོ་སྡུད་པའི་ཆོས་གསུམ་ལ། ཅི་བྱས་ཕྱི་མའི་དོན་དུ་འགྲོ་ན་སྙིང་པོ་སྡུད་པའི་ཆོས་ཡིན། ཅི་བསམས་སྒྲུབ་
པའི་གྲོགས་སུ་འགྲོ་ན་སྙིང་པོ་སྡུད་པའི་ཆོས་ཡིན། ཅི་སྨྲས་གཞན་གྱི་དོན་དུ་འགྱུར་ན་སྙིང་པོ་སྡུད་པའི་
ཆོས་ཡིན་ནོ། །དྲུག་པ་བྱིན་གྱིས་བརླབས་པའི་ཆོས་གསུམ་ལ། སྣང་སྲིད་དཔེ་ཆར་ཤར་ན་བྱིན་གྱིས་
བརླབས་པའི་ཆོས་ཡིན། རྣམ་རྟོག་བླ་མར་ཤར་ན་བྱིན་གྱིས་བརླབས་པའི་ཆོས་ཡིན། སྣང་བ་གྲོགས་སུ་
ཤར་ན་བྱིན་གྱིས་བརླབས་པའི་ཆོས་ཡིན་ནོ། །བདུན་པ་ལམ་སྣ་ཟིན་པའི་ཆོས་གསུམ་ལ། སྙིང་རྗེ་ (༥ ༣ན)
ངང་གིས་སྐྱེ་ན་ལམ་སྣ་ཟིན་པའི་ཆོས་ཡིན། སྣང་བ་སྒྱུ་མར་ཤར་ན་ལམ་སྣ་ཟིན་པའི་ཆོས་ཡིན། ཉོན་
མོངས་པ་མགོ་ནོན་ན་ལམ་སྣ་ཟིན་པའི་ཆོས་ཡིན་ནོ། །བརྒྱད་པ་བརྟན་པ་ཐོབ་པའི་ཆོས་གསུམ་ནི།
བྱམས་པའི་སྟོབས་ཆེན་བརྟན་པ་ཐོབ་པའི་ཆོས་ཡིན། སྙིང་རྗེས་འཛིན་པ་ཆེ་ན་བརྟན་པ་ཐོབ་པའི་ཆོས་
ཡིན། དངོས་འཛིན་མཚན་མ་ཤིགས་ན་བརྟན་པ་ཐོབ་པའི་ཆོས་ཡིན་ནོ། །དགུ་པ་ཉལ་བས་ཆོག་པའི་
ཆོས་གསུམ་ལ། སྟོང་ཉིད་སྙིང་རྗེའི་སྙིང་པོ་ཅན་རྒྱུད་ལ་འབྱོངས་ན་ཉལ་བས་ཆོག་པའི་ཆོས་ཡིན། རྗེས་
སུ་ཡི་རང་གིས་དགེ་བའི་རྩ་བ་བྱས་ནས་བསོད་ནམས་གཞན་དོན་དུ་བསྒོ་ན་ཉལ་བས་ཆོག་པའི་ཆོས་
ཡིན། བླ་མ་མཉེས་པར་བྱས་ནས་རང་སེམས་ལ་གཡོ་སྒྱུ་མེད་ན་ཉལ་བས་ཆོག་པའི་ཆོས་ཡིན་ནོ། །བཅུ་
པ་སངས་རྒྱས་ཐོབ་པའི་ཆོས་གསུམ་ལ། སྦྱོར་བ་ཚད་མེད་པ་བཞི་དང་ལྡན་ན་སངས་རྒྱས་ཐོབ་པའི་
- 87 -



མ་ཎི་བཀའ་འབུམ།
ཆོས་ཡིན། དངོས་གཞི་རྨི་ལམ་སྒྱུ་མ་ལྟ་བུ་ཤེས་ན་སངས་རྒྱས་ཐོབ་པའི་ཆོས་ཡིན། རྗེས་ལ་འཁོར་གསུམ་
ཡོངས་སུ་དག་པར་བྱེད་ན་སངས་རྒྱས་ཐོབ་པའི་ཆོས་ཡིན་ནོ། །སྤྲུལ་པའི་རྒྱལ་པོའི་ཞལ་གདམས་སྐྱོན་
ཡོན་སྤང་བླང་གི་ཆོས་བཅུ་ལ། དང་པོ་བཤེས་གཉེན་གོལ་བའི་ཆོས་གསུམ་ལ། འདུས་པའི་དོན་ལ་སྨོད་
ཅིང་སྡོམ་པ་མི་སྲུང་ན་བཤེས་གཉེན་གོལ་བའི་ཆོས་ཡིན། མདོ་སྡེའི་དོན་ལ་སྨོད་ཅིང་བཀའ་ལ་ཀློག་
འདོན་མི་བྱེད་ནི་བཤེས་གཉེན་གོལ་བའི་ཆོས་ཡིན། མངོན་པའི་དོན་ལ་སྤྱོད་ཅིང་ཟབ་མོའི་དོན་ལ་མི་
མོས་ན་བཤེས་གཉེན་གོལ་བའི་ཆོས་ཡིན་ནོ། །གཉིས་པ་བདུད་ཀྱིས་བཅོས་པའི་ཆོས་གསུམ་ལ། སྟོན་
ཆེན་ཆོས་ཉམས་སུ་མི་ལེན་ལ་ཐ་སྙད་ལ་ང་རྒྱལ་ཆེ་ན་བདུད་ཀྱིས་བཅོས་པའི་ཆོས་ཡིན། སྒོམ་ཆེན་འདུ་
འཛིའི་གཡེང་བ་ཆེ་ལ་བསོད་ནམས་ཀྱི་རོ་ལ་ཆགས་ན་བདུད་ཀྱིས་བཅོས་པའི་ཆོས་ཡིན། བཙུན་པ་
ཚུལ་འཆོས་མཁས་ལ་ལྐོག་ན་སྡོམ་པ་ལ་མི་གནས་ན་བདུད་ཀྱིས་བཅོས་པའི་ཆོས་ཡིན་ནོ། །གསུམ་པ་
དོན་ལས་བྱེད་པའི་ཆོས་གསུམ་ལ། གྲགས་པའི་ཕྱིར་ནོར་དང་ལོངས་སྤྱོད་(༥ ༣བ)སོག་ན་དོན་ལས་
དྲེད་པའི་ཆོས་ཡིན། ནོར་ཕྱིར་གཞན་ལ་མགོ་སྐོར་བསླུ་བྲིད་བྱེད་ན་དོན་ལས་དྲེད་པའི་ཆོས་ཡིན། ཟས་
ཕྱིར་སློང་འདོད་རྒུ་འདོད་གདུང་བ་ཆེ་ན་དོན་ལས་དྲེད་པའི་ཆོས་ཡིན་ནོ། ། བཞི་པ་བཀའ་དང་འགལ་
བའི་ཆོས་གསུམ་ལ། རང་སེམས་ལོགས་སུ་བཞག་ནས་སངས་རྒྱས་གཞན་དུ་ཚོལ་ན་བཀའ་དང་འགལ་
བའི་ཆོས་ཡིན། སེམས་ཅན་གུད་དུ་བཞག་ནས་དགེ་སྦྱོར་གཞན་དུ་བྱེད་ན་བཀའ་དང་འགལ་བའི་ཆོས་
ཡིན། ཕ་མ་ལོགས་སུ་བཞག་ནས་མཆོད་གནས་གཞན་དུ་འདེགས་ན་བཀའ་དང་འགལ་བའི་ཆོས་ཡིན་
ནོ། །ལྔ་པོ་གོལ་བ་མེད་པའི་ཆོས་གསུམ་ལ། དཀོན་མཆོག་གསུམ་ལ་སྐྱབས་འགྲོ་རྒྱུན་དུ་ནུས་ན་གོལ་
བ་མེད་པའི་ཆོས་ཡིན། མི་དགེ་བཅུ་པོ་གཏན་དུ་སྤོང་ནུས་ན་གོལ་བ་མེད་པའི་ཆོས་ཡིན། བླ་མ་དགེ་
བའི་བཤེས་གཉེན་སྐྱེས་བུ་དམ་པ་ལ་ཞབས་ཏོག་རྟག་ཏུ་ནུས་ན་གོལ་བ་མེད་པའི་ཆོས་ཡིན་ནོ། །དྲུག་
པ་ལུང་དང་མཐུན་པའི་ཆོས་གསུམ་ལ། ལུས་ཀྱི་ལས་སུ་སྡོམ་པ་བསྲུང་ན་ལུང་དང་མཐུན་པའི་ཆོས་
ཡིན། ངག་གི་ལས་སུ་བཟླས་བརྗོད་བྱེད་ན་ལུང་དང་མཐུན་པའི་ཆོས་ཡིན། ཡིད་ཀྱི་ལས་སུ་མཉམ་པར་
འཇོག་ན་ལུང་དང་མཐུན་པའི་ཆོས་ཡིན་ནོ། །བདུན་པ་དམའ་ས་སྙེག་པའི་ཆོས་གསུམ་ལ། གཞན་གྱི་
- 88 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཆོས་ལ་གཤེ་སྐུར་འདེབས་ན་དམའ་ས་སྙེག་པའི་ཆོས་ཡིན། རང་གི་ཆོས་ལ་ཐེ་ཚོམ་ཟ་ན་དམའ་ས་སྙེག་
པའི་ཆོས་ཡིན། བདུད་ཀྱི་བྱིན་གྱིས་བརླབས་པའི་ཆོས་ལ་ཉམས་ལེན་བྱེད་ན་དམའ་ས་སྙེག་པའི་ཆོས་
ཡིན་ནོ། །བརྒྱད་པ་མཐོ་ས་འགྲིམ་པའི་ཆོས་གསུམ་ལ། སྦྱིན་པ་གཏོང་ཞིང་ཚུལ་ཁྲིམས་སྲུང་ན་མཐོ་ས་
འགྲིམ་པའི་ཆོས་ཡིན། བཟོད་པ་བསྒོམ་ཞིང་བརྩོན་འགྲུས་རྩོམ་ན་མཐོ་ས་འགྲིམ་པའི་ཆོས་ཡིན། མཉམ་
གཞག་བསམ་གཏན་དོན་ལ་འཇོག་ཅིང་གནས་ལུགས་རང་ངོ་ཤེས་ན་མཐོ་ས་འགྲིམ་པའི་ཆོས་ཡིན་ནོ། །
དགུ་པ་རྩེ་མོར་ཕྱིན་པའི་ཆོས་གསུམ་ལ། བྱ་བ་བཏང་ནས་རང་སེམས་(༥༤ན)ལྟ་ན་རྩེ་མོར་ཕྱིན་པའི་
ཆོས་ཡིན། འདྲེ་འདོན་སྤངས་ནས་ལྷ་བསྙེན་སྤྱིལ་ན་རྩེ་མོར་ཕྱིན་པའི་ཆོས་ཡིན། བག་ཆགས་ངན་པ་སྦྱོང་
ན་རྩེ་མོར་ཕྱིན་པའི་ཆོས་ཡིན་ནོ། །བཅུ་པ་ངོ་སྤྲད་པའི་ཆོས་གསུམ་ལ། བློ་ཆུང་རྣམས་སེམས་འཛིན་པ་
ལ་ངོ་སྤྲད་པ་ཡིན། བློ་འབྲིང་རྟོགས་པའི་ལྟ་བ་ལ་ངོ་སྤྲད་པ་ཡིན། བློ་རབ་སངས་རྒྱས་ཀྱི་དགོངས་པ་
ཆིག་ཆོད་ལ་ངོ་སྤྲད་པ་ཡིན་ནོ། །སྤྲུལ་པའི་རྒྱལ་པོའི་ཞལ་གདམས་ཉམས་སུ་བླང་བའི་ཆོས་བཅུ་པ།
དང་པོ་བློ་དམན་པ་ལ་གདབ་པའི་ཆོས་གསུམ་ནི། མཁས་པས་བློ་དང་སྦྱར་ནས་བདེ་བས་འགྲོ་བར་
གསུང་ཤེས་ན་ཤེས་རབ་དམན་པའི་ཆོས་ཡིན། གདམས་ངག་ལྷུག་པར་སྟོན་ཤེས་ན་ཤེས་རབ་དམན་
པའི་ཆོས་ཡིན། བསླབ་བྱའི་དཔེ་དོན་འབྲེལ་བར་གསུང་ཤེས་ན་ཤེས་རབ་དམན་པའི་ཆོས་ཡིན་ནོ། །
གཉིས་པ་ཀུན་ལ་དགོས་པའི་ཆོས་གསུམ་ལ། ནད་གདོན་སེལ་ལ་ཚེ་འདི་ལ་ཕན་པ་ཀུན་ལ་དགོས་པའི་
ཆོས་ཡིན། ལས་ཀྱི་སྒྲིབ་པ་སྦྱོང་ཞིང་ཉམས་གྲིབ་སེལ་བར་བྱེད་པ་ཀུན་ལ་དགོས་པའི་ཆོས་ཡིན། དགེ་
བའི་ཚོགས་སོག་ཅིང་ཆོས་ཀྱི་བག་ཆགས་འཇོག་པ་ཀུན་ལ་དགོས་པའི་ཆོས་ཡིན་ནོ། །གསུམ་པ་དམ་པ་
དོན་གྱི་ཆོས་གསུམ་ལ། ལུས་ངག་ཡིད་གསུམ་ལ་འདོད་པའི་གཏིང་ནས་མེད་ན་དམ་པ་
ན་དམ་པ་དོན་གྱི་ཆོས་
ཡིན། ཟས་ནོར་འཁོར་གསུམ་ལ་འདོད་ཞེན་གཏིང་ནས་མེད་ན་དམ་པ་དོན་གྱི་ཆོས་ཡིན། ཉན་ཤིང་
སྒོམ་པ་གསུམ་ལ་རློམ་སེམས་གཏིང་ནས་མེད་ནི་དམ་པ་དོན་གྱི་ཆོས་ཡིན་ནོ། །བཞི་པ་དགོས་པའི་ཆོས་
གསུམ་ལ། ལྟ་བ་ཕྱོགས་ལྷུང་མཐའ་དག་དང་བྲལ་དགོས། སྒོམ་པ་བྱིང་རྒོད་གཉིས་དང་བྲལ་དགོས།
སྤྱོད་པ་བྱ་རྩོལ་མེད་པ་གཉིས་དང་བྲལ་དགོས་སོ། །ལྔ་པ་ལ་བཟླ་བ་གསུམ་ལ། ཆོས་ཐམས་ཅད་བྱ་
- 89 -



མ་ཎི་བཀའ་འབུམ།
རྩོལ་དང་བྲལ་བར་ལ་བཟླ། ཉམས་ལེན་ཐམས་ཅད་བསྒྲུབ་བྱ་མེད་པར་ལ་བཟླ། འབྲས་བུ་ཐམས་ཅད་
རེ་དོགས་མེད་པར་ལ་བཟླའོ། །(༥༤བ)དྲུག་པ་འཕགས་པ་གསུམ་ལ། ཆོས་ཐམས་ཅད་རང་བྱུང་རང་
ཤར་བས་བྱས་ཆོས་བློའི་ཆོས་ལས་ཁྱད་དུ་འཕགས། སྒོམ་མེད་གསལ་ལ་དངས་པས་སེམས་འཛིན་བློ་
སྒོམ་ལས་ཁྱད་དུ་འཕགས། བྱ་རྩོལ་གཉིས་ལས་འདས་པས་སྤྱོད་པ་འདོར་ལེན་ལས་ཁྱད་དུ་འཕགས་
སོ། །བདུན་པ་རང་བྱུང་གསུམ་ལ། ཆོས་ཐམས་ཅད་བྱས་པ་མེད་པར་ རང་བྱུང་ཆོས་ཀྱི་སྐུ། སྣང་བ་
ཐམས་ཅད་མ་བཅོས་རང་བྱུང་སྤང་བླང་མེད། རྣམ་པར་རྟོག་པ་ཐམས་ཅད་མ་འགགས་རང་བྱུང་བཟང་
ངན་མེད་དོ། །བརྒྱད་པ་མ་བཅོས་པ་རྣམ་པ་གསུམ་ལ། ལུས་མ་བཅོས་རང་ལུགས་སུ་བཞག་པས་ལུས་
ལ་བདེ་བ་སྐྱེ། ངག་མ་བཅོས་སྙིང་པོ་རྒྱུན་ཆད་མེད་ན་ངག་ལ་ནུས་པ་འཆར། སེམས་མ་བཅོས་ཆོས་
ངང་ལ་བཞག་ན་སེམས་ལ་རྟོགས་པ་འཆར་རོ། །དགུ་པ་ཉི་མ་ཤར་བའི་ཆོས་གསུམ་ལ། སངས་རྒྱས་
ཀྱི་དགོངས་པ་སེམས་ལ་གསལ་ན་ཉི་མ་ཤར་བའི་ཆོས་ཡིན། ཆོས་ཉིད་དོན་གྱི་སྙིང་པོ་མཐོང་ན་ཉི་མ་
ཤར་བའི་ཆོས་ཡིན། ཆོས་རྣམས་ཀུན་གྱི་ཉིང་ཁུ་འཐུངས་ན་ཉི་མ་ཤར་བའི་ཆོས་ཡིན་ནོ། །བཅུ་པ་གསལ་
ལ་དག་པའི་ཆོས་གསུམ་ལ། རིག་པ་རང་ལ་གསལ་ན་གསལ་ལ་དག་པའི་ཆོས་ཡིན། མ་བཅོས་ཤུགས་
ལ་ན་གསལ་ལ་དག་པའི་ཆོས་ཡིན། རང་བྱུང་རང་གསལ་རང་སར་གྲོལ་ན་གསལ་ལ་དག་པའི་
ཆོས་ཡིན་ནོ། །སྤྲུལ་པའི་རྒྱལ་པོའི་ཞལ་གདམས་ཐུགས་རྗེ་ཆེན་པོའི་ཆོས་བཅུ་ལ། དང་པོ་འཁྱེར་སོ་གསུམ་
ནི། སྣང་བ་སྐུ་རུ་འཁྱེར་ན་ཐུགས་རྗེ་ཆེན་པོའི་ཆོས་ཡིན། གྲག་པ་གསུང་དུ་འཁྱེར་ན་ཐུགས་རྗེ་ཆེན་པོའི་
ཆོས་ཡིན། དྲན་རྟོག་ཐུགས་སུ་འཁྱེར་ན་ཐུགས་རྗེ་ཆེན་པོའི་ཆོས་ཡིན་ནོ། །གཉིས་པ་གསལ་བ་གསུམ་
ལ། ལུས་ལྷར་གསལ་ན་ཐུགས་རྗེ་ཆེན་པོའི་ཆོས་ཡིན། ངག་སྔགས་སུ་གསལ་ན་ཐུགས་རྗེ་ཆེན་པོའི་ཆོས་
ཡིན། སེམས་ཆོས་ཉིད་དུ་གསལ་ན་ཐུགས་རྗེ་ཆེན་པོའི་ཆོས་ཡིན་ནོ། །གསུམ་པ་གདེངས་གསུམ་ལ། ལུས་
(༥༥ན)ལྷའི་གདེངས་ཀྱིས་ཉམ་ང་མེད་ན་ཐུགས་རྗེ་ཆེན་པོའི་ཆོས་ཡིན། ངག་སྔགས་ཀྱི་གདེངས་ཀྱིས་ནུས་
པ་ཐོན་ན་ཐུགས་རྗེ་ཆེན་པོའི་ཆོས་ཡིན། ཡིད་ཆོས་ཉིད་ཀྱི་གདེངས་ཀྱིས་དུག་ལྔ་ཞི་ན་ཐུགས་རྗེ་ཆེན་
པོའི་ཆོས་ཡིན་ནོ། །བཞི་པ་དཔའ་བ་གསུམ་ལ། ལུས་ལྷར་དཔའ་བས་སྤྱན་རས་གཟིགས་སུ་བསྒོམས་
- 90 -



ཆོས་སྐྱོང་བའི་རྒྱལ་པོ་སྲོང་བཙན་སྩམ་པོའི་ཞལ་གདམས་ཀྱི་སྐོར།
ན་ཐུགས་རྗེ་ཆེན་པོའི་ཆོས་ཡིན། ངག་སྔགས་སུ་དཔའ་བས། ཨོཾ་མ་ཎི་པདྨེ་ཧཱུཾ། རྒྱུན་ཆད་མེད་ན་ཐུགས་
རྗེ་ཆེན་པོའི་ཆོས་ཡིན། ཡིད་ཆོས་ཉིད་ཀྱི་དཔའ་བ་མི་འགྱུར་བའི་གདེངས་དང་ལྡན་ན་ཐུགས་རྗེ་ཆེན་
པོའི་ཆོས་ཡིན་ནོ། །ལྔ་པ་བརྟུལ་ཞུགས་གསུམ་ལ། ལུས་ལྷའི་བརྟུལ་ཞུགས་ཀྱིས་སྣང་བ་ཟིལ་གྱིས་ནོན་
པ་ཐུགས་རྗེ་ཆེན་པོའི་ཆོས་ཡིན། ངག་སྔགས་ཀྱི་བརྟུལ་ཞུགས་ཀྱིས་འགྲོ་བ་དབང་དུ་འདུས་པ་ཐུགས་
རྗེ་ཆེན་པོའི་ཆོས་ཡིན། ཡིད་ཆོས་ཉིད་ཀྱི་བརྟུལ་ཞུགས་ཀྱིས་ཉོན་མོངས་པ་དབང་དུ་འདུས་པ་ཐུགས་རྗེ་
ཆེན་པོའི་ཆོས་ཡིན་ནོ། །དྲུག་པ་ཤར་བ་རྣམ་པ་གསུམ་ལ། ལུས་ལ་བདེ་བ་ཤར་བས་འབྱུང་བཞི་ཆ་སྙོམས་
ན་ཐུགས་རྗེ་ཆེན་པོའི་ཆོས་ཡིན། ངག་ལ་ནུས་པ་ཤར་བས་གདོན་བགེགས་རང་སར་ཞི་ན་ཐུགས་རྗེ་ཆེན་
པོའི་ཆོས་ཡིན། སེམས་ལ་རྟོག་པ་ཤར་བས་དུག་ལྔ་གནས་སུ་ཞི་ན་ཐུགས་རྗེ་ཆེན་པོའི་ཆོས་ཡིན་ནོ། །
བདུན་པ་སྨིན་པ་རྣམ་པ་གསུམ་ལ། ལུས་ལྷར་སྨིན་པས་སྤྱན་རས་གཟིགས་སུ་གསལ་ན་ཐུགས་རྗེ་ཆེན་
པོའི་ཆོས་ཡིན། ངག་སྔགས་སུ་སྨིན་པས་བཟླས་པ་ལ་སྐྱོ་ངལ་མེད་ན་ཐུགས་རྗེ་ཆེན་པོའི་ཆོས་ཡིན།
ཡིད་ཆོས་ཉིད་དུ་སྨིན་པས་རང་སེམས་ཆོས་ཉིད་དུ་བརྟན་ན་ཐུགས་རྗེ་ཆེན་པོའི་ཆོས་ཡིན་ནོ། །བརྒྱད་
པ་གྲོལ་བ་རྣམ་པ་གསུམ་ལ། ལུས་ལྷར་གྲོལ་ནས་ལུས་ལ་ཆགས་ཞེན་མེད་ན་ཐུགས་རྗེ་ཆེན་པོའི་ཆོས་
ཡིན། ངག་སྔགས་སུ་གྲོལ་ནས་ཐ་མལ་གྱི་ལོང་གཏམ་ཆོད་ན་ཐུགས་རྗེ་ཆེན་པོའི་ཆོས་ཡིན། ཡིད་ཆོས་
ཉིད་དུ་གྲོལ་ནས་འགྱུ་དྲན་རང་སར་དངས་ན་ཐུགས་རྗེ་ཆེན་པོའི་ཆོས་ཡིན་ནོ། །དགུ་པ་(༥༥བ)གུས་པ་
རྣམ་པ་གསུམ་ལ། ལུས་གུས་པས་ཕྱག་དང་བསྐོར་བ་བྱེད་ན་ཐུགས་རྗེ་ཆེན་པོའི་ཆོས་ཡིན། ངག་གུས་
པས་བསྟོད་པ་དང་གསོལ་བ་འདེབས་ན་ཐུགས་རྗེ་ཆེན་པོའི་ཆོས་ཡིན། ཡིད་གུས་པས་སེམས་རང་ཤར་
རང་གྲོལ་ཆོས་ཉིད་ཀློང་དུ་འཇོག་ན་ཐུགས་རྗེ་ཆེན་པོའི་ཆོས་ཡིན་ནོ། །བཅུ་པ་རྫོགས་པ་གསུམ་ལ།
ལུས་ལྷར་རྫོགས་ནས་བསྐྱེད་རྫོགས་ཟུང་དུ་འཇུག་ན་ཐུགས་རྗེ་ཆེན་པོའི་ཆོས་ཡིན། ངག་སྔགས་སུ་
རྫོགས་ནས་གྲག་སྟོང་ཟུང་དུ་འཇུག་ན་ཐུགས་རྗེ་ཆེན་པོའི་ཆོས་ཡིན། སེམས་ཆོས་ཉིད་དུ་རྫོགས་ནས་
སྟོང་གསལ་ཟུང་འཇུག་རྒྱུན་ཆད་མེད་ན་ཐུགས་རྗེ་ཆེན་པོའི་ཆོས་ཡིན་ནོ། །ཐུགས་རྗེ་ཆེན་པོའི་ཞལ་
གདམས་གསུམ་ཚན་བཞི་བཅུ་པ་ཆོས་ཐམས་ཅད་ཀྱི་གནད་བསྡུས་པའོ། །སྤྱི།། །།
- 91 -



མ་ཎི་བཀའ་འབུམ།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས། དཔེ་དོན་བཞི་ཚན་བཅུ་དགུ་པའི། གནད་ཀྱི་གདམས་
ངག་བཞི་ལ། དངུལ་དཀར་མེ་ལོང་གི་ནང་ན་གཟུགས་བརྙན་རང་བཞིན་མེད་པར་གསལ་བ་ལྟར།
སྣང་བ་མ་འགགས་པ་རང་བཞིན་མེད་པ་ངོ་བོ་སྟོང་པར་ངོ་སྤྲད་པ་གདམས་ངག་གི་གནད། བཙོན་
ལྕགས་བཀྲོལ་བས
་བས་ལུས་ཀྱི་གདོས་པ་ཆོད་པ་ལྟར། སེམས་མ་བཟུང་རང་སར་
སར་བཞག་ནས་གློད་པས
གནས་ལུགས་ངོ༌སྤྲད་པ་གདམས་ངག་གི་གནད། མདའ་འབེན་ལ་འཕེན་པ་ན། ཤེས་པ་རྩེ་གཅིག་
འབེན་ལས་མི་ཡེངས་པ་ལྟར། གནས་ལུགས་དོན་ལས་ཤེས་པ་རྩེ་གཅིག་མི་ཡེངས་པར་ངོ་སྤྲད་པ་
གདམས་ངག་གི་གནད། མིག་ལོང་བ་སྨན་པས་ཕྱེ་བས་སྣང་བ་བཀྲ་ས་ལེ་འོང་བ་ལྟར། གནས་ལུགས་
རང་ལ་ཡོད་པ་རང་སེམས་ཆོས་སྐུར་ས་ལེར་ངོ་སྤྲད་པ་གདམས་ངག་གི་གནད་དོ། །ལྟ་བ་བཞི་ལ།
འཇའ་ཚོན་ནམ་མཁའ་ལ་ཤར་བས་ནམ་མཁའི་རྒྱན་དུ་སྣང་བ་ལྟར། སེམས་ཉིད་སྟོང་པ་ལ་དྲན་སྣང་ཅི་
ཤར་ཡང་སྟོང་པའི་ངང་ལས་བྱུང་བས་སྟོང་པའི་རྒྱན་(༥༦ན)དུ་ལྟ། མཁའ་ལ་བྱ་འཕུར་བས་རྗེས་མེད་
པ་ལྟར། དུག་ལྔ་སོགས་རྐྱེན་སྣང་ཐམས་ཅད་སྐྱེས་པའི་ཤུལ་ན་རྗེས་མེད་དུ་ལྟ། རྨི་ལམ་སྣ་ཚོགས་སུ་
རྨིས་པ་སད་ནས་མི་བདེན་པ་ལྟར། སྣང་སྲིད་ཀྱི་ད་ལྟར་གྱི་སྣང་བ་འཁྲུལ་སྣང་ཡིན་པས་མི་བདེན་པར་
ལྟའོ། །ལ་བཅད་པ་བཞི་ལ། རུས་སྦལ་འཁར་གཞོང་དུ་བཅུག་ན་རྐང་ལག་གིས་འགུལ་མི་ནུས་པ་ལྟར།
སེམས་རང་སར་བཞག་པས་མཚན་མའི་རྣམ་པར་རྟོག་པས་འབྱུང་འཇུག་མི་ནུས་པར་ལ་བཅད། གསེར་
ལ་བཞུ་བཏུལ་གསེར་བཟོ་ཅི་བྱས་ཀྱང་ཁ་དོག་གསེར་ལས་མི་འགྱུར་བ་ལྟར། སྣང་སྲིད་འཁོར་འདས་
ང་ལྟར་སྣང་ཡང་རྩ་བ་སེམས་ཉིད་ཀྱི་རང་བཞིན་ལས་འགྱུར་བ་མེད་པ་ལ་བཅད། བུ་རམ་དང་མངར་
བ་དབྱེར་མེད་པ་ལྟར་སེམས་དང་ཆོས་ཉིད་ངོ་བོ་གཅིག་ལས་དབྱེར་མེད་པར་ལ་བཅད། མཁའ་ལ་ཟླ་
བ་ཤར་བ་ཆུ་ནང་དུ་གསལ་བ་ལྟར། སེམས་ལ་ཆོས་ཉིད་རང་ཤར་བས་སྣང་བ་དང་སྟོང་པ་དབྱེར་མེད་
དུ་ལ་བཅད་དོ། །ཤེས་པ་བཞི་ལ། སྒྱུ་མ་མཁན་གྱིས་སྒྱུ་མ་བྱས་པའི་གཟུགས་དང་ཆོ་འཕྲུལ་ཅིར་སྣང་
ཡང་མི་བདེན་པ་ལྟར། ད་ལྟར་གྱི་སྣང་བ་འཁྲུལ་སྣང་བ་བདེན་པ་མེད་པར་ཤེས་པར་བྱ། གྲོགས་མཛའ་
ཇི་
- 92 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བོས་བསླུས་ནས་བཟུང་བསད་བྱས་པ་ལྟར། རང་གྲོགས་དང་བུ་ཚ་མཛའ་བཤེས་ཐམས་ཅད་སྡུག་བསྔལ་
གྱི་རྩ་བ་ངན་འགྲོར་ཁྲིད་པའི་སླུ་བྱེད་ཡིན་པར་ཤེས་པར་བྱ། ཙནྡན་གླ་རྩི་སྒོག་པ་རང་ཉིད་མ་ཟད་བར་
དུ་དྲི་མི་འཛད་པ་ལྟར། བདག་ཏུ་འཛིན་པ་མ་ཟད་བར་དུ་འཁོར་བའི་རྒྱུ་མི་འཛད་པར་ཤེས་པར་བྱ།
ཏིལ་དང་ཡུངས་ཀར་ལ་མར་ཁུས་ཁྱབ་པ་ལྟར། སེམས་ཅན་ཐམས་ཅད་ལ་སངས་རྒྱས་ཀྱི་རྒྱུས་ཁྱབ་
པར་ཤེས་པར་བྱའོ། །ལམ་འཁྱེར་བཞི་ལ། རིན་པོ་ཆེ་ལ་གསོལ་བ་བཏབ་པས་དགོས་འདོད་འབྱུང་བ་
ལྟར། བླ་མ་དཀོན་མཆོག་ལ་གསོལ་བ་བཏབ་ལ་བྱིན་རླབས་ལམ་དུ་འཁྱེར། རི་གཟར་ཁ་ནས་བུད་
ཉིལ་(༥༦བ)བས་ས་རྡོ་
བས་ས་རྡོ་ཅི་འདུག་བུད་སྣ་ལ་འཁྱེར་བ་ལྟར། རྐྱེན་སྣང་འགལ་རྐྱེན་དྲག་ཞན་ཐམས་ཅད་
རང་གྲོལ་ལམ་དུ་འཁྱེར། ཆུ་བོའི་གཞུང་ལ་རྒྱུན་ཆད་མེད་པར་འབབ་པ་ལྟར། འདས་མ་འོངས་ད་ལྟར་
གྱི་ཤེས་པ་སྟོང་པའི་ངོ་བོར་ཤེས་པས་ཉམས་ལེན་རྒྱུན་ཆད་མེད་པར་ལམ་དུ་འཁྱེར། ཅེ་སྤྱང་དང་བྱི་
ལའི་མིག་ལ་ཉིན་ནུབ་མེད་པར་གསལ་བ་ལྟར། ཉིན་མཚན་གཉིས་ཀར་སྣང་བ་རང་གསལ་རང་སྟོང་དུ་
ལམ་དུ་འཁྱེར་རོ། །རང་གྲོལ་གྱི་གདམས་ངག་བཞི་ལ། སྐྱར་མོས་ཉ་ཁྱེར་བ་ཁ་ནས་ཤོར་བས་བཟའ་
བའི་ཞེན་པ་ལོག་པ་ལྟར། ཡུལ་ལ་འདོད་ཅིང་ཆགས་པ་ལ་སོགས་པ་གང་ལ་ཡང་ཞེན་པ་མེད་པར་རང་
གྲོལ་དུ་བཏང་། དུག་ལ་སྔགས་ཀྱིས་བཏབ་ནས་བཏང་བས་སྨན་དུ་འགྱུར་བ་ལྟར། དུག་ལྔ་ཡེ་ཤེས་
ལྔའི་ངོ་བོར་རང་གྲོལ་དུ་བཏང་། ལྗོན་ཤིང་རྩ་བ་ནས་བཅད་ན་ཕྱི་ནས་མི་སྐྱེ་བ་ལྟར། རྣམ་རྟོག་ངོ་བོ་
སྟོང་པ་སྐྱེ་མེད་དུ་རྩད་ཆོད་པས་འཁོར་བར་མི་སྐྱེ་སྟེ་རྣམ་རྟོག་རང་གྲོལ་དུ་བཏང་། འདིམ་ལས་པདྨ་
སྐྱེས་ཀྱང་འདམ་གྱི་སྐྱོན་གྱིས་མ་གོས་པ་ལྟར། ཆོས་སྐུ་རྣམ་རྟོག་གི་ངང་ནས་གསལ་ཏེ་རྣམ་རྟོག་གི་སྐྱོན་
གྱིས་མ་གོས་པར་རང་གྲོལ་དུ་བཏང་ངོ༌། །སྒོམ་པ་བཞི་ལ། ཟླ་བ་ཚེས་གསུམ་ནས་ཉར་འཕེལ་བ་ལྟར།
སྒོམ་པ་ཉམས་མྱོང་གོང་ནས་གོང་དུ་འཕེལ་བར་བྱས་ལ་སྒོམ། ཁ་ཆུས་བཀང་ནས་སྨྲར་མི་བཏུབ་པར་
སྨྲ་བསམ་བརྗོད་བྱ་དང་བྲལ་བར་བྱས་ལ་སྒོམ། ཁུག་རྣ་སྣང་ཡང་མི་བདེན་ཡལ་བ་ལྟར། རྣམ་རྟོག་དྲི་
མ་རང་སར་ཡལ་དུ་བཅུག་ལ་སྒོམ། ཆུ་ལ་ཆུ་བུར་དང་རླབས་དང་གཉེར་མ་བྱུང་ཡང་ཆུར་ཡལ་བ་ལྟར།
དྲན་རྟོག་ཐམས་ཅད་རང་ཞི་རང་བྱུང་དུ་སྒོམ་མོ། །སྤྱད་པ་བཞི་ལ། སྨོན་པ་ལ་བཟའ་གཏད་མེད་པར་སྣ་
- 93 -



མ་ཎི་བཀའ་འབུམ།
ང་ནས་ཉ་ཆུ་ལས་མི་
ཚོགས་སུ་སྨྲ་བ་ལྟར། འདི་ལྟར་གྱི་སྣང་བ་བཟའ་གཏད་མེད་དུ་སྤྱད། རྒྱ་མཚོའི་ནང་ནས་ཉ་
འདའ་བ་ལྟར། ཏིང་ངེ་འཛིན་ཉམས་ཀྱི་བརླན་ལས་མི་འདའ་བར་སྤྱད། ནགས་ལ་མེ་མཆེད་པས་(༥༧ན)
ཅི་སྣང་དངོས་མེད་དུ་འཚིག་པ་ལྟར། ཅི་སྣང་ཅི་སྲིད་ཐམས་ཅད་ཡེ་ཤེས་རང་བྱུང་གི་སྣང་བར་སྤྱད། ལན་ཚྭ་
ཆུར་བླུགས་པས་ཆུ་དང་ལན་ཚྭ་དབྱེར་མེད་པ་ལྟར། ཆོས་ཐམས་ཅད་ཆོས་ཉིད་བྱང་ཆུབ་ཀྱི་སེམས་
གཉིས་སུ་མེད་པར་རོ་གཅིག་ཏུ་འགྱུར་བར་སྤྱད་དོ། །ཉམས་བཞི་ལ། བུ་ཆུང་ལ་གཡུ་རང་རྡོ་གང་བྱིན་
ཡང་བླངས་ནས་འབོར་བ་ལྟར། མཐུན་རྐྱེན་དང་འགལ་རྐྱེན་གང་ལ་ཡང་དགའ་མི་དགའི་སྤང་བླང་མི་
བྱ། དབུལ་མོས་གཏེར་རྙེད་པ་ལྟར། སྔར་ནས་མ་མཐོང་བའི་ཆོས་ཉིད་ཀྱི་དོན་མཐོང་བ་ལ་བོད་པ་
བསྐྱེད། བྱ་ཐབ་ཚང་དུ་འཇུག་པ་ལ་ཐེ་ཚོམ་མེད་པ་ལྟར། རང་གི་སེམས་ཉིད་ངོ་བོ་གསལ་སྟོང་དུ་རྟོགས་
པའི་ཉམས་ལ་ཐེ་ཚོམ་མི་བྱ། སེང་གེ་གཅན་གཟན་གཞན་གྱི་བརྫི་བའི་ཉམ་ང་མེད་པ་ལྟར། རིག་པའི་
རྩལ་ཁོང་ནས་ཤར་བས་གང་ལ་ཡང་ཉམ་ང་མེད་དེ། གྲུབ་མཐའ་གཞན་གྱིས་བརྫིར་མི་བཏུབ་པའི་
ཉམས་འཆར་རོ། །རྟགས་བཞི་ལ། རྒྱལ་པོ་གདན་ལ་བཞུགས་པ་ལས་དང་བྱ་བ་ལ་མི་འཇུག་པ་ལྟར།
འདོད་ཡོན་གང་ལ་ཡང་ཞེན་པའི་བློ་མི་འཇུག་ན་ཆགས་ཞེན་ཆོད་པའི་རྟགས། བུམ་པའི་ནང་གི་མར་མེ་
ཕྱི་ན་མི་གསལ་ནང་ན་གསལ་བ་ལྟར། རིག་པ་ར
པ་རང་སེམས་སྟོང་གསལ་ངང་ལ་གནས་ན་སེམས་ཉིད་
ལས་སུ་རུང་བའི་རྟགས། རོ་ལ་རྟོག་པ་མེད་པ་དུར་ཁྲོད་དུ་བོར་བ་ཅེ་སྤྱང་གིས་ཟ་བ་ལྟར། ནང་ན་རྟོག་
པ་མེད་པ་ལ་ཕྱི་ལ་ཞེན་པ་མེད་པ་རྟོག་མེད་ཁུ་འཕྲིག་ཆོད་པའི་རྟགས། ཕུག་རོན་ཁྲ་ཡིས་དེད་ནས་ཐོག་
བརྫིས་གློ་བུར་དུ་གསོད་པ་ལྟར། ཉོན་མོངས་པ་ལ་གློ་བུར་དུ་ཐོག་བརྫིས་བཏང་ནས་ལྡང་མི་ནུས་ན་
ཉོན་མོངས་པ་མགོ་ནོན་པའི་རྟགས་སོ། །འཁྲུལ་པ་བཞི་ལ། སྨིག་རྒྱུ་ལ་ཆུར་འཁྲུལ་ནས་ཕྱིན་པས་བཏུང་བ་
མ་རྙེད་པ་ལྟར། ད་ལྟར་གྱི་ནོར་རྫས་ལ་གདུང་སེམས་བྱས་པས་མ་རྙེད་ལྟོགས་པ་ཚོ་འཁྲུལ། ཐག་པ་ཁྲ་
བོ་ལ་ཉམས་མ་དག་པ་ལ་སྦྲུལ་དུ་(༥༧བ)འཁྲུལ་པ་ལྟར། རང་གི་སེམས་ལ་མཉམ་པ་ཉིད་དུ་མ་ཤེས་
པར་དགྲར་བཟུང་བས་འཁྲུལ། ཐོ་ཡོར་ལ་མི་ཡིན་པར་བཟུང་ནས་འཁྲུལ་བ་ལྟར། ད་ལྟར་གྱི་གཟུང་
འཛིན་གྱིས་མ་ཡིན་པ་ལ་ཡིན་པར་ཉེ་འབྲེལ་དུ་བཟུང་བས་འཁྲུལ། སྒྱུ་མ་ལ་དངོས་པོར་བཟུང་བས་
- 94 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
འཁྲུལ་པ་ལྟར་ཚེ་མི་རྟག་པ་ལ་རྟག་པར་བཟུང་བས་འཁྲུལ་ལོ། །ཐབས་ཀྱི་བཞག་ཐབས་བཞི་ལ། མི་
མགོ་སྐམ་པོ་ལ་མིག་གི་རྣམ་ཤེས་མེད་པས་མི་མཐོང་བ་ལྟར། ཤེས་པའི་སྣང་བ་ལ་འཛིན་པ་མེད་པ་
ཧད་དེ་བཞག་པ་ཐབས་ཡིན། སྐྱེས་བུ་དུག་ཟོས་པའི་མིག་གི་དབང་པོ་ཅེ་རེ་འདུག་ཀྱང་། ཅེར་ལོང་དུ་
འདུག་པ་ལྟར། མིག་ཧར་ལོང་ཅེར་ལོང་དུ་མིག་འབྲས་མི་འགུལ་བར་ཡུལ་ལ་འཛིན་པ་མེད་པར་བཞག་
པ་ཐབས་ཡིན། སྐྱེས་བུ་སྙིང་ཕྱུང་བ་དྲན་པ་དང་ཡིད་ལ་བྱེད་པ་མེད་པ་ལྟར། གང་ལ་ཡང་ཡིད་ལ་བྱེད་
པ་དང་དྲན་པ་གང་དུ་ཡང་མི་འཛིན་པར་བཞག་པ་ཐབས་ཡིན། བུ་ཆུང་གི་ཤེས་པ་ལ་རྩིས་གདབ་མེད་
པ་ལྟར། ཤེས་པ་ལ་རྩིས་གདབ་མེད་པར་རང་དགར་འཇོག་པ་ཐབས་ཡིན་ནོ། །འདུག་པ་བཞི་ལ། ཁང་
སྟོང་དུ་རྐུན་མ་བྱུང་ཡང་ཁྱེར་རྒྱུ་མེད་པས་སྟོང་ལོག་བྱེད་པ་ལྟར། རྩལ་རྩོལ་མེད་པར་སྟོང་ལ་སྤྲོས་པ་
པར་འདུག །གཟིངས་ཐོག་ནས་འཕུར་བའི་བྱ་རོག་མཐའ
མཐའ་ལ་བབས་ས་མེད་པས་གཟིངས་ཐོག་ཏུ་ལྡོག་
པ་ལྟར། བཟུང་ས་མེད་པས་ཤེས་པ་ཡུལ་ལ་མ་འཆུགས་པར་གསལ་ལ་ཞེན་མེད་དུ་འདུག །བ་གླང་
རྫི་འམ་ཕྱུགས་རྫི་མཁས་པས་ཕྱུགས་གང་དགར་གཏོང་བ་བཞིན། ཡེངས་པ་མེད་པར་སེམས་རང་ལུགས་
སུ་གློད་ལ་འདུག །བྱ་བ་བཏང་བའི་སྐྱེས་བུ་བློ་བདེ་སེམས་བདེ་བ་ལྟར། བྱ་རྒྱུ་མེད་པར་སེམས་བྲེལ་
བྲེལ་མེད་པར་ལྷོད་དེ་ཤིག་གི་འདུག་གོ །གནད་བཞི་ལ། སྐྱེས་བུ་ནད་ཀྱིས་ཟིན་པ་ཤེས་པ་ནད་ལས་མི་
ཡེངས་པ་ལྟར། གདམས་ངག་གིས་སེམས་ཀྱི་དོན་མཐོང་ཙམ་ན་ཇི་ལྟར་འདུག་ཀྱང་གནས་ལུགས་ངང་
ལས་མི་ཡེངས་པའི་གནད། སྨྱོན་པ་(༥༨ན)གཡང་ལ་མཆོང་བ་ཚམ་ཚོམ་མེད་པ་ལྟར། གདམས་ངག་གིས་
སེམས་ལ་ཉམས་ཤར་ཙམ་ན་ཉམས་ལེན་ལ་ཚམ་ཚོམ་མེད་པའི་གནད། སེང་གེ་སྡེར་ཆགས་ཀྱི་གསེབ་
ཏུ་འགྲོ་བ་ལ་ཉམ་ང་མེད་པ་ལྟར། རྟོགས་པའི་གདེངས་དང་ལྡན་པས་གཞན་གྱི་གྲུབ་མཐའ་ལ་
ལ་ཉམ་ང་
མེད་པའི་གནད། ཁྱུང་གཤོག་དྲུག་ལུས་ལ་རྫོགས་པས་ངམ་འབྲོག་གཡང་ས་ལ་ཉམ་ང་མེད་པ་ལྟར།
རྣལ་འབྱོར་པའི་སེམས་ཉིད་ཆོས་ཉིད་དུ་རྩལ་རྫོགས་ཙམ་ན། འཁོར་བའི་གཡང་ས་ལ་ཉམ་ང་མེད་པའི་
གནད་དོ། །མ་ཡེངས་པ་བཞི་ལ། སྐྱེས་བུ་མདའ་བསྲང་བ་ཤེས་པ་དང་མིག་གཉིས་ཀ་མ་ཡེངས་མ་འཁྱོར་
བར་བསྲང་བ་ལྟར། ཤེས་པ་ཆོས་ཉིད་གཉུག་མ་དྲང་པོའི་དོན་ལས་མ་ཡེངས་པར་བྱ། ལྷ་བཟོ་བ་ལྷ་བྲི་
- 95 -



མ་ཎི་བཀའ་འབུམ།
བ་དེ་ཤེས་པ་དང་མིག་གཉིས་མ་ཡེངས་པར་ཚོན་རྩི་བྱུག་པ་བྱེད་པ་ལྟར། དབང་པོ་ཚོགས་དྲུག་ཡུལ་
སྣང་ཐམས་ཅད་ལ་རང་ཡན་དུ་འདུག་པ་ལ་ཆོས་ཉིད་ཀྱི་དོན་ལས་མ་ཡེངས་པར་བྱ། སྐྱེས་བུ་ཡི་གེ་འདྲི་
བ་དེ་མིག་དང་ཡན་ལག་ཐམས་ཅད་མ་ཡེངས་པར་འདྲི་བ་ལྟར། ལས་དང་བྱ་བ་སྤྱོད་ལམ་ཅི་བྱེད་ཀྱང་
ཆོས་ཉིད་ཀྱི་དོན་ལས་མ་ཡེངས་པར་བྱ། སྐྱེས་བུ་ཚེར་མ་ཟུག་པ་འདོན་པ་དེ་ཟུག་རྔུ་མིག་གཉིས་ཀར་མ་
ཡེངས་པར་འདོན་པ་ལྟར། སེམས་ཀྱི་ཟུག་རྔུ་ཅི་འདུག་པ་ཐམས་ཅད་སེམས་ཆོས་ཉིད་ཀྱི་ངང་དུ་གློད་ལ་
མ་ཡེངས་པར་བྱའོ། །མཐའ་གྲོལ་བཞི་ལ། ཆུ་ཤིང་ལ་སྙིང་པོ་མེད་པས་རིམ་པར་བཤུས་ཀྱང་སྙིང་པོ་མེད་
པ་ལྟར། དོན་དམ་པ་སྐྱེ་བ་མེད་པ་གང་ལྟར་བརྟགས་ཀྱང་ཅི་ཡང་མེད་དེ་ཡོད་པའི་མཐའ་ལས་གྲོལ། བསྐྲུན་
ཤིང་ལ་ཡལ་ག་ལོ་མ་རིམ་པས་སྐྱེ་བ་ལྟར། ཀུན་རྫོབ་སྐྱེ་བའི་ཆོ་འཕྲུལ་ཅི་ཡང་འཆར་ཞིང་སྐྱེ་བ་མེད་པའི་
མཐའ་ལས་གྲོལ། ཇི་ལྟར་མི་ཅིག་གི་ངོ་གནག་པ་དང་། འཛུམ་པ་གཉིས་བཞིན་གཅིག་ལས་མི་འདའ་
བ་ལྟར། ཀུན་རྫོབ་དོན་དམ་གཉིས་ཀྱང་ངོ་བོ་གཅིག་ལས་ཐ་དད་ཀྱི་ཆོས་ལས་གྲོལ། ལོང་བ་ལ་མཆུ་
བཙུམས་པ་དང་སོ་བསྟན་པ་ལ་ཁྱད་པར་མེད་པ་ལྟར། ཆོས་ཉིད་ཀྱི་ཀློང་དུ་དོན་དམ་དང་ཀུན་རྫོབ་ལ་
ཁྱད་(༥༨བ)མེད་པས་གཉིས་མེད་ལས་གྲོལ་ལོ། །མཐར་ཐུག་བཞི་ལ། ནམ་མཁའ་ལ་མཐའ་དབུས་
དང་ཕྱོགས་ལྷུང་མེད་པ་ལྟར། སེམས་ཉིད་སྤྲོས་བྲལ་མཉམ་པ་ཉིད་ཀྱི་ངང་ལ་ཕྱོགས་ལྷུང་རྒྱ་ཆད་མེད་
པ་ལྟ་བའི་མཐར་ཐུག །ནམ་མཁའི་འཇའ་ཚོན་དེ་གསལ་ལ་ངོས་གཟུང་མེད་པར་འདུག་པ་ལྟར་སེམས་
གསལ་ལ་ངོས་གཟུང་མེད་པ་གསལ་སྟོང་འཛིན་མེད་ལ་གནས་ན་སྒོམ་པའི་མཐར་ཐུག །རླུང་བར་སྣང་
ལ་ཐོག་རྡུགས་མེད་པ་ལྟར། སྟོང་པའི་ངང་ནས་སྙིང་རྗེས་འགྲོ་དོན་ལ་ཐོ་གཟུགས་མེད་པར་སྤྱོད་ན་སྤྱོད་
པའི་མཐར་ཐུག །ཉི་ཟླ་འོད་དང་ལྡན་པས་འགྲོ་བ་ཀུན་ལ་སྙོམས་པ་ལྟར། ཐུགས་རྗེ་ལ་བྲི་བཀོལ་མི་
མངའ་བར་སེམས་ཅན་གྱི་དོན་འཇུག་ན་འབྲས་བུའི་མཐར་ཐུག་གོ །སྐུ་བཞི་ལ། རྒྱ་མཚོའི་གཏིང་ན་
གཡོ་འགུལ་མེད་པ་ལྟར། ཆོས་ཉིད་གཏིང་དཔག་དཀའ་བའི་དབྱིངས་ནས་མི་གཡོ་བ་ཆོས་ཀྱི་སྐུ། རི་
རབ་ལ་འཕོ་འགྱུར་མེད་པ་ལྟར། ཆོས་ཉིད་མ་བཅོས་བདེ་བ་ཆེན་པོ་ལ་འཕོ་འགྱུར་མེད་པ་ལོངས་སྤྱོད་
རྫོགས་པའི་སྐུ། ཉི་མ་ལ་ཕྱོགས་རིས་མེད་པས་ཀུན་ལ་གསལ་ཞིང་ཀུན་ལ་དྲོ་བར་སྙོམས་པ་ལྟར། སྟོང་
- 96 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པ་དང་སྙིང་རྗེས་སེམས་ཅན་ཀུན་ལ་སྙོམས་པར་བྱེད་པ་སྤྲུལ་པའི་སྐུ། ནམ་མཁའ་ལ་རྟོག་པ་དང་འཛིན་
པ་གང་ཡང་མེད་པ་བཞིན། རྟོག་མེད་འཛིན་མེད་མཉམ་པ་རིས་མེད་དུ་གནས་པ་ངོ་བོ་ཉིད་ཀྱི་སྐུའོ། །
ཐུགས་རྗེ་ཆེན་པོའི་མཚོན་པ་དཔེའི་ངོ་སྤྲོད་བཞི་ལ། ནམ་མཁའི་འཇའ་ཚོན་ལ་གསལ་ཡང་ངོས་གཟུང་
མེད་པ་ལྟར། ཐུགས་རྗེ་ཆེན་པོའི་སྐུར་བདག་སྒོམ་པ་ཡང་གདོས་པ་ཅན་མ་ཡིན་ཏེ། སྣང་ལ་རང་བཞིན་
མེད་པར་ངོ་སྤྲད་ལ་སྒོམ། བྲག་ཅའི་སྒྲ་གྲག་ཀྱང་བྲག་གིས་བརྗོད་པ་མེད་པ་ལྟར། ངག་གྲག་པ་བརྗོད་
པ་སྒྲའི་ངོ་བོས་སྟོང་སྟེ་གྲག་སྟོང་ཆོས་ཉིད་ཀྱི་སྒྲར་ངོ་སྤྲད་ལ་བཟླས། འཁྱག་པ་ལ་དུས་ཀྱི་ཚད་པ་བྱུང་
བས་ཆུར་འགྲོ་བ་ལྟར་རམ། ནམ་མཁའ་ནས་ཁ་བ་བབས་པས་
ས་མཚོ་ནང་དུ་ཆུར་འགྲོ་བ་ལྟར། དུག་ལྔ་དང་
རྟོག་པ་ཐམས་ཅད་ཆོས་(༥༩ན)ཉིད་སྐྱེ་མེད་དབྱིངས་ནས་ཤར་ཞིང་དབྱིངས་སུ་གྲོལ་བར་ངོ་སྤྱད། ལྷ་བཟོ་
བས་ལྷ་བྲིས་པས་མཛེས་པ་དང་རྒྱན་དང་ཚོན་གྱི་ཁ་དོག་ཇི་ལྟར་སྣང་ཡང་བྱེད་མཁན་ལྷ་བཟོ་བ་ཡིན་པ་ལྟར།
ཐུགས་རྗེ་ཆེན་པོའི་སྐུ་གསུང་ཐུགས་ཀྱི་བྱེ་བྲག་ཇི་ལྟར་བསྒོམས་ཀྱང་། སྒོམ་པའི་མཁན་པོ་རང་གི་སེམས་
ཀྱིས་བྱེད་པ་ཡིན་པས། ལྷ་སེམས་སུ་ངོ་སྤྲད། སེམས་སྟོང་པར་ངོ་སྤྲད། སྟོང་པ་ཆོས་སྐུ་ཐུགས་རྗེ་ཆེན་པོར་ངོ་
སྤྲད་དོ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་བཞི་ཚན་བཅུ་དགུ་པ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས། དང་པོ་བསྟེན་པར་བྱ་བའི་ཆོས་དྲུག་ལ། བླ་མ་བཤེས་གཉེན་
དམ་པ་བསྟེན་ཅིག །ཆོས་དང་བདེ་སྐྱིད་ཐམས་ཅད་དེ་ལས་འབྱུང་ངོ་། །དཀོན་མཆོག་ལ་མཆོད་པ་བསྟེན་
ཅིག །འདི་ཕྱིའི་སྐྱབས་གནས་འདོད་དགུ་ཐམས་ཅད་དེ་ལས་འབྱུང་ངོ༌། །ཕ་མ་ལ་དྲིན་ལན་བསྟེན་ཅིག །ཚེ་
འདིར་མཐོང་ཆོས་འོང་ལ་ཕྱི་མར་ལན་ཆགས་འཁྱེར་རོ། །དམ་ཚིག་དང་སྡོམ་པ་བསྟེན་ཅིག །ཚེ་འདིར་
མཐོང་ཆོས་འོང་ལ་ཕྱི་མར་ལམ་སྣ་འདྲེན་ནོ། །དགོན་པ་དང་ཆོས་རྒྱགས་བསྟེན་ཅིག །ཆོས་དང་མཐུན་
ལ་དགེ་སྦྱོར་འཕེལ་ལོ། །འགྲོ་བ་ལ་ཚོགས་སོག་བསྟེན་ཅིག །ཚེ་འདིར་ལོངས་སྤྱོད་འཕེལ་ལ་ཕྱི་མར་
བསོད་ནམས་འཕེལ་ལོ། །གུས་པར་བྱ་བའི་ཆོས་དྲུག་ལ། བླ་མ་ལ་གུས་པར་གྱིས་ཤིག །བྱིན་རླབས་
རང་ལ་འབྱུང་ངོ་། །དཀོན་མཆོག་གསུམ་ལ་གུས་པར་གྱིས་ཤིག །འཁོར་བ་དང་ངན་སོང་ལས་སྐྱོབ་བོ། །
བ 97



མ་ཎི་བཀའ་འབུམ།
ཕ་མ་ལ་གུས་པར་གྱིས་ཤིག །དྲིན་ལན་གྱིས་ལྡོན་དགོས་སོ། །ཆོས་ལ་གུས་པར་གྱིས་ཤིག །བྱང་ཆུབ་
ཀྱི་ལམ་ཡིན་ནོ། །མཆེད་གྲོགས་ལ་གུས་པར་གྱིས་ཤིག །དམ་ཚིག་གི་ལུ་གུ་རྒྱུད་དུ་འབྲེལ་(༥༩བ)བ་
ཡིན་ནོ། །ཡི་དམ་གྱི་ལྷ་ཐུགས་རྗེ་ཆེན་པོ་ལ་གུས་པར་གྱིས་ཤིག །ཐར་པའི་ལམ་སྣ་འདྲེན་པ་ཡིན་ནོ། །
སྤང་བར་བྱ་བའི་ཆོས་དྲུག་ལ། འདུ་འཛི་སྤོངས་ཤིག །གཡེང་བས་ཁྱེར་ན་ཆོས་མི་འོང་ངོ་། །བསོད་ནམས་
སྤོངས་ཤིག །བར་ཆད་བྱུང་ན་བདུད་ཀྱིས་འཁྱེར་རོ། །གྲགས་པ་སྤོངས་ཤིག །འཇིག་རྟེན་ཆོས་བརྒྱད་ཀྱི་
ཁར་འགྲོའོ། །བུད་མེད་སྤོངས་ཤིག །ཆོས་ཀྱི་དགྲ་བུད་མེད་བདུད་མོ་དངོས་ཡིན་ནོ། །གྲོགས་ངན་སྤོངས་
ཤིག །ཆོས་དང་མི་མཐུན་པ་མང་པོ་འོང་ངོ༌། །གྲོང་ཡུལ་ སྤོངས་ཤིག །ཐ་མལ་ གྱི་གསེབ་ཏུ་ཆོས་
མི་འོང་ངོ༌། །དང་དུ་ལེན་པའི་ཆོས་དྲུག་ལ། དགོན་པ་དང་རི་ཁྲོད་དང་དུ་ལོང་ཅིག །ལུས་དབེན་པས་
སེམས་དབེན་དགེ་སྦྱོར་འཕེལ་ལོ། །ཆོས་སྤྱོད་དང་དུ་ལོང་ཅིག །ལུས་ངག་ཡིད་གསུམ་གྱི་སྒྲིབ་པ་སྦྱང་
དགོས་སོ། །ཚངས་སྤྱོད་དང་དུ་ལོང་ཅིག །མི་ལུས་ཆུད་མ་གསན་པས་ཕྱི་མ་ཐར་པའི་ལམ་སྣ་འདྲེན་ནོ། །
མི་རྟག་པ་རྒྱུད་ལ་དང་དུ་ལོང་ཅིག །མི་ཚེ་ཡེངས་མ་ལམ་
པ་དུ་ཟད་ནས་ཆོས་མེད་དུ་འཆི་ཉན་ཡོད་དོ། །
སྟོང་ཉིད་དང་དུ་ལོང་ཅིག །སེམས་འགྲོ་དྲུག་ཏུ་འཁོར་བ་རྒྱུན་མི་ཆོད་དོ། །ཆོག་ཤེས་དང་དུ་ལོང་ཅིག །
ཟས་ནོར་ལོངས་སྤྱོད་ཐམས་ཅད་ཆོས་ཀྱི་འཆིང་བ་ཡིན་ནོ། །འཇིགས་པར་བྱ་བའི་ཆོས་དྲུག་ལ། དུག་
ལྔ་དུག་གསུམ་ལ་འཇིགས་པར་གྱིས་ཤིག །རང་རྒྱུད་བསྲེགས་ནས་དམྱལ་བར་འགྲོའོ། །མི་དགེ་བ་ལ་
འཇིགས་པར་གྱིས་ཤིག །ངན་སོང་དུ་འགྲོ་བའི་གཞི་མ་ཡིན་ནོ། །སྐྱེ་འཆི་ལ་འཇིགས་པར་གྱིས་ཤིག །
འཁོར་བ་ལ་ཐོག་མཐའ་མེད་པས་མཐའ་མི་ཆོད་དོ། །གཡོ་སྒྱུ་ལ་འཇིགས་པར་གྱིས་ཤིག །ཕྱི་མ་ལ་ཡི་
དགས་སུ་སྐྱེའོ། །ཁོར་བ་ལ་འཇིགས་པར་གྱིས་ཤིག །འཁོར་བ་སྡུག་བསྔལ་གྱི་རང་བཞིན་ཡིན་ནོ། །
དད་རྫས་ལ་འཇིགས་པར་གྱིས་ཤིག །དགེ་སྦྱོར་མེད་ན་མི་འཇུ་བས་དད་པ་ཅན་གྱི་སྦྱིན་པ་སྦྱོངས་ཤིག །
ལས་སུ་བྱ་བའི་ཆོས་དྲུག་ལ། ལས་སུ་བྱམས་དང་སྙིང་རྗེ་(༦༠ན)སྒོམས་ཤིག །ཆོས་ཀྱི་རྩ་བ་ཡིན་ནོ། །
ལས་སུ་བསྐྱེད་རྫོགས་སྒོམས་ཤིག །ཆོས་ཀྱི་ལམ་རིམ་ཡིན་ནོ། །ལས་སུ་སྟོང་ཉིད་སྒོམས་ཤིག །
སངས་རྒྱས་ཀྱི་དགོངས་པ་ལ་སྦྱོང་བ་ཡིན་ནོ། །ལས་སུ་ཆོས་བཤད་གྱིས་ཤིག །རང་གཞན་གཉིས་ཀའི་
-98 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རྒྱུད་ལ་ཕན་ནོ། །ལས་སུ་ཆོས་ལ་ཁ་ཏོན་དང་བཟླས་པ་གྱིས་ཤིག །སྡིག་སྒྲིབ་དང་བག་ཆགས་ངན་པ་
འཛད་དོ། །ལས་སུ་ཕྱག་འཚལ་བ་དང་མཆོད་པ་དང་བསྐོར་བ་གྱིས་ཤིག །བསོད་ནམས་ཀྱི་ཚོགས་དང་
ཡེ་ཤེས་གཉིས་ཀ་སོགས་སོ། །ཕ་རོལ་ཏུ་ཕྱིན་པའི་ཆོས་དྲུག་ལ། སྦྱིན་པ་ཐོང་ཅིག །འདི་ཕྱིར་བསོད་
ནམས་འཕེལ་ལོ། །ཚུལ་ཁྲིམས་སྲུངས་ཤིག །ལྷ་མིའི་ལུས་ཐོབ་བོ། །བཟོད་པ་སྒོམས་ཤིག །གཟུགས་
བྱད་ཕུན་སུམ་ཚོགས་པ་ཐོབ་བོ། །བརྩོན་འགྲུས་རྩོམས་ཤིག །དཀར་པོའི་ཆོས་ཐམས་ཅད་ཁོང་དུ་ཆུད་
པར་འགྱུར་རོ། །བསམ་གཏན་སྒོམས་ཤིག །ཏིང་ངེ་འཛིན་གྱི་རྩལ་འབྱོངས་སོ། །ཤེས་རབ་ཀྱིས་དོན་ཤེས་
པར་གྱིས་ཤིག །ཆོས་ཐམས་ཅད་ཀྱི་དོན་ཤེས་པར་འགྱུར་རོ། །འདུ་ཤེས་དྲུག་ལ། ཚེ་འདི་ལ་ལོང་མེད་མྱུར་
དུ་འཆི་བའི་འདུ་ཤེས་བཞག །འཁོར་དང་འབྲེལ་པ་མི་རྟག་མྱུར་དུ་འབྲལ་དགོས་པའི་འདུ་ཤེས་བཞག །
ནོར་རྫས་ཀྱིས་མི་སྟོངས། འཆི་ཙ་ན་ཁྱེར་ནས་འགྲོ་རྒྱུ་མེད་པའི་འདུ་ཤེས་བཞག །གནས་དང་ཡུལ་ལ་མི་
རྟོག་གཏན་དུ་བསྡད་དབང་མེད་པའི་འདུ་ཤེས་བཞག །རང་གི་ལུས་མི་རྟག་བེམས་རིག་བྲལ་ཏེ་ལུས་
བཞག་ནས་འགྲོ་དགོས་པས་བེམས་རིག་ལ་འབྲེལ་པ་མེད་པའི་འདུ་ཤེས་བཞག །སེམས་མི་རྟག་རིགས་
དྲུག་གནས་སུ་སྐྱེ་བ་ལེན་པས་སེམས་སྐྱེ་མེད་སྟོང་པ་ཉིད་ཀྱི་དོན་ལ་གནས་པའི་འདུ་ཤེས་བཞག་ལ་
སྒོམ་མོ། །བསམ་པར་བྱ་བ་ཆོས་དྲུག་ལ། དུས་རྟག་ཏུ་རང་གི་སེམས་ཐ་མལ་གྱི་ཕྱོགས་སུ་སོང་ངམ་མ་
ང་བསམ། རང་གི་སེམས་ལ་མི་དགེ་བའི་ཕྱོགས་འདུག་གམ་མི་འདུག་བསམ། སེམས་ལ་ཉོན་མོངས་
པ་(༦བབ)དང་རྣམ་རྟོག་གི་དྲི་མ་འདུག་གམ་མི་འདུག་བསམ། སེམས་དགེ་བའི་ཕྱོགས་སུ་འགྲོ་བའི་
ལས་ལ་བསམ། བླ་མ་དང་ཡི་དམ་ལྷ་དྲན་པར་བྱས་ལ་བསམ། གདམས་ངག་དང་སེམས་ཉིད་ཀྱི་དོན་
དྲན་པར་བྱས་ལ་བསམ་མོ། །དྲན་པར་བྱ་བའི་ཆོས་དྲུག་ལ། དཀོན་མཆོག་དྲན་པར་བྱས་ལ་སྐྱབས་འགྲོ་
བྱ། བླ་མ་དྲན་པར་བྱས་ལ་གསོལ་བ་གདབ། ཡི་དམ་དྲན་པར་བྱས་ལ་ཐུགས་རྗེ་ཆེན་པོ་སྒོམ། མཁའ་
འགྲོ་དྲན་པར་བྱས་ལ་གཏོར་ཚིགས་བཏང་། ལྟ་བ་དྲན་པར་བྱས་ལ་སེམས་སྟོང་པ་ཉིད་ཀྱི་ངང་ལ་བཞག །
སྒོམ་པ་དྲན་པར་བྱས་ལ་གསལ་སྟོང་ཡེངས་མེད་སྒོམ་མོ། །ཉམས་སུ་བླང་བའི་ཆོས་དྲུག་ལ། ཐུགས་རྗེ་
ཆེན་པོའི་སྐུ་སྣང་ལ་རང་བཞིན་མེད་པ་ནམ་མཁའི་འཇའ་ཚོན་ལྟར་བསྒོམས་ཏེ་ཉམས་སུ་བླང་དགོས།
- 99 -



མ་ཎི་བཀའ་འབུམ།
ཐུགས་རྗེ་ཆེན་པོའི་ཐུགས་གསལ་ལ་རྟོག་མེད་དུ་ཉམས་སུ་བླང་དགོས། ཐུགས་རྗེ་ཆེན་པོའི་དམ་ཚིག་
སྙིང་རྗེས་འགྲོ་དོན་ཕྱོགས་རིས་མེད་པར་ཉམས་སུ་བླང་དགོས། ཐུགས་རྗེ་ཆེན་པོའི་སྤྱོད་པ་མཉམ་པ་རིས་
མེད་དུ་ཉམས་སུ་བླང་དགོས། ཐུགས་རྗེ་ཆེན་པོའི་མཐར་ཐུག་རང་སེམས་ཐུགས་རྗེ་ཆེན་པོར་ཉམས་སུ་
བླང་དགོས། ཐུགས་རྗེ་ཆེན་པོ་ཧྲིལ་གྱིས་དྲིལ་བས་སྙིང་པོ་ཡི་གེ་དྲུག་པ། ཨོཾ་མ་ཎི་པདྨེ་ཧཱུྃ། ཞེས་པ་འདི་
ཉམས་སུ་བླང་དགོས་སོ། །འགྱུར་བར་འགྲོ་བའི་ཆོས་དྲུག་ལ། སློབ་དཔོན་དགེ་བའི་བཤེས་གཉེན་བསྟེན་
ཅིག་ཆོས་མཁས་པར་འགྱུར་རོ། །ཆོས་ལ་ཐོས་པ་མང་དུ་གྱིས་ཤིག །ཆོས་ཤེས་པར་འགྱུར་རོ། །ཆོས་རྟག་
ཏུ་ཡིད་ལ་གྱིས་ཤིག །སེམས་ལ་ཕན་པར་འགྱུར་རོ། །ཆོས་བྱེད་པ་ལ་གཅིག་པུར་གནས་པར་གྱིས་ཤིག །
ལུས་ངག་ཡིད་གསུམ་བདེ་བར་འགྱུར་རོ། །ཆོས་ལ་ཉམས་ལེན་གྱིས་ཤིག །གྲུབ་པ་དང་དངོས་གྲུབ་མྱུར་
དུ་འབྱུང་བར་འགྱུར་རོ། །ཆོས་ལ་དགའ་བ་དང་བྲོད་པ་སྐྱེད་ལ་གྱིས་ཤིག །རྫོགས་པའི་བྱང་ཆུབ་ཐོབ་
པར་འགྱུར་རོ། །ཕན་པར་བྱ་བའི་ཆོས་དྲུག་ལ། འཆི་བསླུ་དང་ཉེ་འདོན་(༦༡ན)བྱས་ན་ཚེ་ལ་ཕན་ནོ། །
ལེགས་པ་བྱས་ནས་ཉེས་པ་སྤངས་ན་ཕྱི་མ་ལ་ཕན་ནོ། །སྡེ་དང་རིས་དང་བདག་སྤངས་ན་གནོད་བྱེད་ལ་
ཕན་ནོ། །ནོར་རྫས་སྤངས་ནས་ཆགས་ཞེན་བསྐྱུངས་ན་སེམས་ཀྱི་བྱ་བ་ལ་ཕན་ནོ། །ཆོས་བྱས་ན་ཕུགས་
སུ་ཕན་ནོ། །ངག་འཇམ་དུལ་ན་ཀུན་དང་མཐུན་པར་བྱས་ན་འཕྲལ་ལ་ཕན་ནོ། །ཉུང་བར་བྱ་བའི་ཆོས་
དྲུག་ལ། རང་དམན་ས་བཟུང་ན་འགྲན་པ་ཉུང་ངོ༌། །བརྗོད་པ་བསྐྱུངས་ན་ཟེར་བ་ཉུང་ངོ་། །སྡེ་རིས་སྤངས་
ན་གཟུང་འཛིན་ཉུང་ངོ་། །འགྲོ་འདུག་སྤངས་ན་ཉེས་པ་ཉུང་ངོ་། །ཉེ་འབྲེལ་སྤངས་ན་སྡུག་བསྔལ་ཉུང་ངོ༌། །
ཕ་ཡུལ་སྤངས་ན་དགྲ་གཉེན་ཉུང་ངོ༌། །བསྲུང་བར་བྱ་བའི་ཆོས་དྲུག་ལ། སྲོག་དང་འབྲེལ་ཡང་དམ་ཚིག་
བསྲུང་ངོ༌། །ལུས་དང་འབྲལ་ཡང་སྡོམ་པ་བསྲུང་ངོ༌། །ཡུལ་དང་འབྲལ་ཡང་ངོ་ཚ་བསྲུང་ངོ༌། །ཕོངས་
པར་གྱུར་ཀྱང་ཁྲེལ་མེད་བསྲུང་ངོ་། །བདག་པོ་དང་བཅས་པའི་བུད་མེད་བསྲུང་ངོ༌། །སྡིག་པ་དང་བཙས་
པའི་རྣམ་སྨིན་བསྲུང་ངོ༌། །བླུན་པོའི་ཆོས་དྲུག་ལ། མི་བརྟན་འགྱུར་ལྡོག་བྱེད་པའི་གཙོ་བོ་བླུན་ནོ། །
ཆོས་མེད་གྲགས་འདོད་བྱེད་པའི་སྟོན་པ་བླུན་ནོ། །འཆི་བརྗེད་ཁ་ད་སྨྲ་བའི་རྣལ་འབྱོར་བླུན་ནོ། །སྡོམ་
མེད་ནོར་ལ་ཞེན་པའི་བཙུན་པ་བླུན་ནོ། ཁྲེལ་མེད་ཟླ་གྲོགས་བསླུ་བའི་གྲོགས་པོ་བླུན་ནོ། །མི་བརྟན་
- 100 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རྒོད་ལ་གཡེམ་པའི་བུད་མེད་བླུན་ནོ། །སྤྱང་པོའི་ཆོས་དྲུག་ལ་དྲང་བརྟན་འགྱུར་བ་མེད་པའི་གཙོ་བོ་
སྤྱང་ངོ་། །ཐོས་བསམ་སྒྲོ་འདོགས་ཆོད་ནས་ཉམས་ལེན་བྱེད་པའི་དགེ་བཤེས་སྤུང་ངོ་། །ཆགས་མེད་ཞན་
མེད་བྱས་ནས་རི་ཁྲོད་གནས་སུ་བྱེད་པའི་རྣལ་འབྱོར་སྤྱང་ངོ༌། །ཚུལ་ཁྲིམས་སྡོམ་པར་ལྡན་ནས་དགེ་
སྦྱོར་བྱེད་པའི་བཙུན་པ་སྤྱང་ངོ༌། ཁྲེལ་འཛེམ་མིག་ཐག་རིང་པའི་གྲོགས་པོ་སྤུང་ངོ༌། །མཛངས་བཀྲག་
སྤྱོད་པར་ཟོ་བའི་བུད་མེད་སྤྱང་ངོ་། །བྱས་ན་འོང་བའི་ཆོས་དྲུག་ལ། ཡོན་ཏན་ལྡན་པ་ལ་བཀུར་གནས་
གྱིས་ཤིག །དེའི་ཡོན་ཏན་རང་ལ་འོང་ངོ་། །སྤྱོད་(༦༡བ)པ་ཞི་ཞིང་དུལ་བར་གྱིས་ཤིག །དེ་ལ་ཐམས་ཅད་
མགུ་བར་འོང་ངོ༌། །ཡོན་ཏན་ལ་ནན་ཏན་བསྐྱེད་ལ་སློབས་ཤིག །དེ་ལ་ཕུགས་སུ་འཛད་པ་མི་འོང་ངོ་། །
རྟག་ཏུ་སློབ་དཔོན་བསྟེན་ཅིག །བླ་མའི་བྱིན་རླབས་དང་ཡོན་ཏན་རང་ལ་འོང་ངོ༌། །རྟག་ཏུ་ཆོས་ལ་ཐོས་
པ་དང་ནན་ཏན་གྱིས་ཤིག །ཤེས་རབ་ཆུང་བློ་རྟུལ་ཡང་གོ་རྟོགས་རབ་ཏུ་འོང་ངོ༌། །ཆོས་ལ་ཡུལ་དང་
འདུ་འཛི་སྤོངས་ཤིག །བདག་འཛིན་ཆུང་ལ་ཞེན་ཆགས་ཆུང་བར་འོང་ངོ་། །ཡིན་པའི་ཆོས་དྲུག་ལ། འཁོར་
བའི་སྡུག་བསྔལ་ལ་འཇིགས་ན་རང་བདེ་སྡུག་བསྔལ་དང་བྲལ་བ་ཡིན་ནོ། །སྡུག་བསྔལ་གྱི་རྩ་བ་ཁྱིམ་
ཐབ་མ་སྤངས་ན་འདི་ཕྱི་གཉིས་ཀ་སྡུག་པའི་རྩ་བ་ཡིན་ནོ། །བུད་མེད་ཀྱི་སྲེད་པ་བསྐྱུངས་ཤིག །སེམས་
གཡེང་འདོད་ཆགས་
ད་ཆགས་ཀྱི་ཕྱིར་སྲོག་འདོར་བ་ཡིན་ནོ། །རྟག་ཏུ་སྨྲ་བ་མངས་ན་དགའ་མི་དགའི་ཕོག་ཐུག་
མང་བ་ཡིན་ནོ། །རྟག་ཏུ་གཏི་མུག་གཉིད་ལ་དགའ་ན་དགེ་སྦྱོར་གཙོགས་ཤིང་ངོམས་པ་མི་འོང་ངོ༌། །
དྲན་འགྱུར་མྱོས་བྱེད་ཆང་ལ་དགའ་ན་ར་རོ་ཤེས་པ་འགྱུར་ང་རྒྱལ་འཐབ་རྩོད་འབྱུང་བ་ཡིན་ནོ། །འགྲོ་
བའི་ཆོས་དྲུག་ལ། རྟག་ཏུ་འགྲོ་འདུག་མ་བྱེད། ངལ་དུབ་ཀྱིས་དགེ་སྦྱོར་གཅོགས་ལ་ཉེས་པ་ཕོག་པར་
འགྲོའོ། །སྡིག་པ་ཆུང་ཡང་སྦྱོང་དགོས་ངན་སོང་གནས་སུ་འགྲོའོ། །དགེ་བ་ཆེན་པོ་ལ་ཡང་རློམ་སེམས་
མ་བྱེད་འཛད་པའི་རྒྱུར་འགྲོའོ། །སྐྱེ་བོ་ཐ་མལ་པའི་ནང་དུ་མ་འདུག་ཅིག །རང་ཐ་མལ་པའི་ཕྱོགས་སུ་
འགྲོའོ། །རྟག་ཏུ་ནོར་དང་འདོད་པ་ལ་མ་དགའ་ཅིག །སླར་གྱི་ཞེ་འདོད་ཇེ་ཆེ་ཇེ་ཆེ་ལ་འགྲོའོ། །ཡུལ་དང་
ལྟད་མོ་ལ་མ་དགའ་ཅིག །སེམས་ལང་དུ་རེད་ནས་འགྲོ་སྙིང་འདོད་ལ་མུ་ལྟོ་བར་འགྲོའོ། །འབྱུང་བའི་
ཆོས་དྲུག་ལ། ཆོས་ཐམས་ཅད་ཀྱི་དོན་ཤེས་པར་གྱིས་ཤིག །འདི་ཕྱི་གཉིས་ཀའི་བདེ་སྐྱིད་ཐམས་ཅད་ཆོས་
- 101 -



མ་ཎི་བཀའ་འབུམ།
ལས་འབྱུང་ངོ༌། །རྟག་ཏུ་དམ་ཚིག་དང་སྡོམ་པ་སྲུངས་ཤིག །ཚེ་འདི་ཕྱི་གཉིས་ཀའི་བདེ་ལེགས་ཐམས་
ཅད་དེ་ལས་འབྱུང་ངོ༌། །རྟག་ཏུ་འཆི་བ་དང་མི་རྟག་པ་དང་ཚོལ་(༦༢ན)ལོང་མེད་པར་སོམས་ཤིག །སྐྱོ་
བ་སྐྱེ་ཞིང་ཆོས་ལ་བརྩོན་འགྲུས་འབྱུང་ངོ༌
། །རྟག་ཏུ་ཆོས་ཀྱི་དོན་ལ་སོམས་ཤིག །ལུས་སེམས་ཀྱི་ཟུག་
རྔུ་ཞི་བ་ཆོས་ལས་འབྱུང་ངོ༌། །རྟག་ཏུ་འཁོར་བའི་སྡུག་བསྔལ་ལ་བདེ་བ་མེད་པར་སོམས་ཤིག །འཁོར་
བའི་སྡུག་བསྔལ་ཡིད་འབྱུང་བར་འགྱུར་རོ། །རང་སེམས་ལ་ངོས་གཟུང་འདུག་གམ་མི་འདུག་ལྟོས་ཤིག །
ཆོས་ཉིད་གསལ་སྟོང་གི་ཉམས་འབྱུང་ངོ་། །ལེགས་མི་ལེགས་ཀྱི་ཆོས་དྲུག་ལ། འབྱོར་པ་དང་ལྡན་ན་
ཐམས་ཅད་མགུ་སྟེ་ལེགས། རང་རྒུད་ཅིང་ཕོངས་ན་གྲོགས་དང་ཟླ་བོ་ཐམས་ཅད་ཀྱིས་སྤོང་དུ་འོང་བས་
མ་ལེགས། ནོར་དང་ཟས་ལ་ཡངས་ན་རྒྱལ་པོ་དང་འདྲ་སྟེ་ཐམས་ཅད་ཀྱི་བཀུར་གནས་སུ་བཟུང་སྟེ་
ལེགས། ནོར་མེད་ཟས་དང་བྲལ་ན་རིགས་ངན་སྤྱང་པོ་དང་འདྲ་སྟེ་ཐམས་ཅད་ཀྱི་ཡིད་དུ་མི་འོང་བས་མ་
ལེགས། རང་བཞིན་བཟང་ལ་བསོད་ནམས་ཆེ་ན་ཐམས་ཅད་དེ་ལ་འདུད་དེ་ལེགས། ཁྲེལ་མེད་གདེངས་
མེད་རང་བཞིན་ངན་པ་མིའི་གཤེད་མ་མིན་པས་འགྲོགས་པ་མི་བདེ་བས་མི་ལེགས། སྨྲ་བདེན་ཆད་ལ
བཙན་ཞིང་སེམས་འཛིན་ན་མི་ཀུན་ཉན་ཞིང་འདུད་དེ་ལེགས། རྫུན་ཟེར་སྨྲ་བ་མང་ལ་མི་ལ་འཕྱ་ན།
ཐམས་ཅད་མི་མགུ་ཉན་མི་མི་འོང་བས་མ་ལེགས། ཤེས་རིག་རང་ལ་གསལ་ལ་གཞན་ལ་རང་དབང་མི་
སྟེར་ན་རང་དབང་རང་གིས་ཐོབ་པས་ལེགས་ཤེས་ཆུང་བསྐྱུར་དུ་མི་བཏུབ་ཉེས་པས་ཕོག་པས་མ་ལེགས།
ཆོས་ལ་མོས་ཤིང་བླ་མ་དཀོན་མཆོག་མཆོད་འདི་ཕྱི་གཉིས་ཀ་སྐྱིད་པས་ལེགས། དད་པ་མེད་ཅིང་སྡིག་
ལ་དགའ་ལ་ཆོས་ལ་བརྣག་ན་ངན་སོང་དུ་སྐྱེ་བས་མ་ལེགས་སོ། །ཉེན་ཆེ་བ་དྲུག་ལ། རང་དང་བུ་སྨད་
ལ་བསྟོད་ར་མ་ཟེར་གཞན་ལ་མ་སྨོད། གྲོགས་ཀྱིས་ཁྲེལ་ལ་བླུན་པར་འགྲོ་ཉེན་ཡོད། ངན་པའི་མི་དང་
རང་མི་མཐུན་པའི་མི་ལ་གྲོས་མི་གདབ། ལེགས་པ་བྱས་ཀྱང་ཡིད་མི་ཆེས་ཉེན་ཡོད། སྤ་བཀོང་འདོན་
ཚིག་ཐབས་ཀྱིས་མགོ་བསྐོར་མ་བྱེད། གཞན་གྱིས་ཀྱང་ཤེས་ནས་ཉན་མི་མི་འོང་ཉེན་ཡོད། དགོས་པ་མེད་
པར་མི་ལ་དྲག་ཤུལ་ཚིག་རྩུབ་མི་སྨྲ། འཕྲལ་དུ་(༦༢བ)རང་ཟག་པ་སོག་ལ་ཕུགས་སུ་བཀྲ་ཤིས་པ་མི་
འོང་ཉེན་ཡོད། མཛའ་བཤེས་ངན་པའི་ཞལ་ལ་རེ་དང་གཡོ་ཅན་ངག་འཇམ་གྱི་བྲོད་ཁ་ལ་མ་ཉན།
- 102 -



ཆོས་སྐྱོང་བའི་རྒྱལ་པོ་སྲོང་བཙན་སྦྱམ་པོའི་ཞལ་གདམས་ཀྱི་སྐོར།
བསླུས་ན་ལེགས་པ་མི་འོང་ཉེན་ཡོད། སྡིག་ཅན་དང་ཁེ་སྤོགས་ཀྱི་བྲོད་ཁ་ལ་མ་ཉན། སྡིག་གྲོགས་ཀྱིས་
ཁྲིད་ནས་ངན་སོང་ཡི་དགས་གནས་སུ་སྐྱེ་ཉེན་ཡོད་དོ། །མི་འགྱོད་པ་དྲུག་ལ། སློབ་དཔོན་ཚོལ་ན་ཆོས་
མཁས་པ་བརྒྱུད་པ་ཉེ་བ་དམ་ཚིག་དང་ལྡན་པ་ཚོལ། ཐུགས་ལ་མི་འདོགས་ཀྱང་མི་འགྱོད། སློབ་མ་ཚོལ་
ན་རིགས་དང་ཡོན་ཏན་ཆེ་བ། རང་བཞིན་བཟང་ལ་རྟག་ཏུ་ཟུངས་ཐུབ་པ་ཚོར་བས་ཆུང་བ་ཚོལ། དད་
གུས་མོས་པ་ཞབས་ཏོག་ཆུང་ཡང་མི་འགྱོད། གྲོགས་པོ་ཚོལ་ན་གདོང་འཛུམ་ཁོང་ཡངས་ངོ་ཚ་ཆེ་བ། ཤ་
ཚ་ཆེ་ལ་བློ་གཏད་ཐུབ་པ་ཚོལ། སེམས་ལ་མི་འདོགས་ཀྱང་མི་འགྱོད། རྒན་རིམས་ཉམས་དྲོད་ཅན་ཤ་
ཚ་བྱེད་པའི་གྲོས་ལ་ཉོན། མ་ལེགས་ནོར་བ་བྱུང་ཡང་མི་འགྱོད། རང་དཔུང་དམའ་ན་སྤྱིར་རྒྱལ་ཡང་མ་
ཕན། ཕ་ཚན་དང་ནང་གཤིན་ན་དབང་ཆུང་ཡང་མི་འགྱོད། སྔར་འཁོན་གཅུགས་ཆེ་བ་བྱུང་ས་ལ་ཕྱིས་
མཚང་དང་བློ་མི་གཏད། དུག་དང་མཐུ་འབྱུང་ཡང་མི་འགྱོད་དོ། །ཐུགས་རྗེ་ཆེན་པོའི་ཆོས་དྲུག་ལ། སེམས་
ཅན་ལ་སྙིང་རྗེ་སྐྱེས་ན་ཐུགས་རྗེ་ཆེན་པོའི་ཆོས་ཡིན། བདག་པས་གཞན་གཅེས་ཀྱི་བློ་སྐྱེས་ན་ཐུགས་རྗེ་
ཆེན་པོའི་ཆོས་ཡིན། འགྲོ་དོན་ལ་ཕྱོགས་རིས་མེད་ན་ཐུགས་རྗེ་ཆེན་པོའི་ཆོས་ཡིན། སེམས་བསྐྱེད་ནས་
སེམས་ཅན་ལ་སྤོང་བློ་མ་སྐྱེས་ན་ཐུགས་རྗེ་ཆེན་པོའི་ཆོས་ཡིན། དཀའ་བ་དང་དུ་བླངས་ནས་སེམས་
ཅན་གྱི་དོན་ལ་འཇུག་ན་ཐུགས་རྗེ་ཆེན་པོའི་ཆོས་ཡིན། སྙིང་པོ་ཡི་གེ་དྲུག་པ་ཐེ་ཚོམ་མེད་པར་དུས་རྒྱུན་
དུ་ཟློ་ན་ཐུགས་རྗེ་ཆེན་པོའི་ཆོས་ཡིན་ནོ། །སྤྱན་རས་གཟིགས་ཀྱི་ཆོས་དྲུག་ལ། ཐུགས་རྗེ་ལ་བྲི་བཀོལ་
མི་བྱེད་ན་སྤྱན་རས་གཟིགས་ཀྱི་ཆོས་ཡིན། འགྲོ་བ་ལ་ཉེ་རིང་མི་བྱེད་ན་སྤྱན་རས་གཟིགས་(༦༣ན)ཀྱི་
ཆོས་ཡིན། རྐྱེན་ལ་དྲག་ཞན་མེད་པར་རང་སར་གྲོལ་ན་སྤྱན་རས་གཟིགས་ཀྱི་ཆོས་ཡིན། འཁོར་འདས་
ལ་སྤང་བླང་མེད་པར་རྟོགས་ན་སྤྱན་རས་གཟིགས་ཀྱི་ཆོས་ཡིན། ལྷ་ལ་བཟང་ངན་མེད་པར་རང་སེམས་
སངས་རྒྱས་སུ་རྟོགས་ན་སྤྱན་རས་གཟིགས་ཀྱི་ཆོས་ཡིན། ཆོས་ལ་རང་གཞན་མེད་པར་ཨོཾ་མ་ཎི་པདྨེ་ཧཱུྃ་
ཞེས་པ་འདི་ལ་ནན་ཏན་བྱེད་ན་སྤྱན་རས་གཟིགས་ཀྱི་ཆོས་ཡིན་ནོ། །སྤྲུལ་པའི་རྒྱལ་པོ་སྲོང་བཙན་སྒམ་
པོའི་ཞལ་གདམས་དྲུག་ཚན་ཉི་ཤུ་རྩ་དྲུག་པ་ཞེས་བྱ་བ་རྫོགས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་སྤྱན་རས་གཟིགས་ལ་ཕྱག་འཚལ་ལོ། །ཐུགས་རྗེ་ཆེན་པོའི་
- 103 -



མ་ཎི་བཀའ་འབུམ།
སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས། ཆོས་བྱེད་རྣམས་ཀྱིས་དང་པོར་
གསར་འགྲོགས་སུ་མ་སོང་བ་བཅུ་དགོས་ཏེ། དང་པོ་དད་པ་སྐྱེས་ནས་ཅི་ཡོད་སྤོང་དག་བྱས། དེ་ནས་
དད་པ་ལོག་ནས་ཆོས་ལ་སྣང་བ་ལོག །དང་པོ་སློབ་དཔོན་རྙེད་ན་བཀུར་སྟི་འབུལ་བ་བྱས། དེ་ནས་
སྣང་བ་ལོག་ནས་ཚུལ་བརྗོད་ལྐོག་འཕྱས་གཏོང་། དང་པོ་ཐོས་པ་བྱས་པས་ཁ་ལྟ་ཚིག་ལ་འབྱམས། དེ་
ནས་བཞག་ས་མ་རྙེད་སེམས་ཉིད་དོན་མ་མཐོང་། དང་པོ་སེམས་འཛིན་བསྒོམས་པས་གནས་པ་བག་
ཙམ་ཟིན། དེ་ནས་སྒོམ་གྱིས་སུན་ནས་ལུས་སེམས་བཏང་སྙོམས་བཏང་། དང་པོ་ལྟ་བ་རྟོགས་པས་
སེམས་ལ་སྟོང་པར་མཐོང་། དེ་ནས་ཉམས་སུ་མ་བླངས་རྒྱུ་དེ་དོན་མ་རྟོགས། དང་པོ་ཉམས་མྱོང་བག་
ཙམ་སྐྱེས་པས་སྨོན་པའི་སྤྱོད་པ་བྱས། དེ་ནས་གྲོང་ཁྱེར་ཀྲོག་ཅིང་ཟས་ཕྱིར་མུ་ལྟོ་བྱས། དང་པོ་ཡིག་སྣ་
འགའ་ཡང་བསླབས་པས་ཆོས་ལ་རྩལ་སྦྱོར་བྱས། དེ་ནས་རྒྱུད་ལ་མ་སྦྱར་འཆི་ཁར་ཆོས་དང་བྲལ། དང་
པོ་འབྲས་བུ་མ་བརྟེན་ཐར་པའི་ས་མ་ཟིན། དེ་ནས་བར་དོ་ཡིད་ལ་བསྡད་དབང་མེད། དང་པོ་སྐྱེ་མེད་
གདེངས་མེད་སེམས་ཉིད་ངོ་བོ་ཤར། དེ་ནས་ལུས་བླངས་རིགས་དྲུག་(༦༣བ)འཁོར་བར་འཁྱམས། དང་
པོ་ཐར་པའི་སྐར་ཁུང་ངོ་མ་ཤེས་པར་རིག་པ་བར་དོར་འཁྱམས། དེ་ནས་སྐྱེ་གནས་བདམ་དུ་མེད་པར་ངན་
་གསུམ་དུ་ལྷུང་ངོ༌། །མི་སྟོ་བ་བཅུ་ལ། བླ་མ་ལ་སངས་རྒྱས་མི་རེ་ན་མོས་གུས་འཕྲོ་བཅད་ཀྱང་མི་སྟོ།
ཁམས་གསུམ་འཁོར་བའི་སྡུག་བསྔལ་ལ་མི་འཇིགས་ན་ཆོས་མ་བྱས་ཀྱང་མི་སྟེ། དམྱལ་བ་ཡི་དགས་
དུད་འགྲོ་གསུམ་གྱི་སྡུག་བསྔལ་བཟོད་ན་སྡིག་པ་བྱས་ཀྱང་མི་སྟོ། མནར་མེད་པའི་རྡོ་རྗེ་དམྱལ་བའི་
སྡུག་བསྔལ་བར་མཚམས་མེད་པ་བཟོད་ན། གསང་སྔགས་ཀྱི་དམ་ཚིག་མ་བསྲུངས་ཀྱང་མི་སྟོ། འབྱུང་
པོའི་གནོད་པ་དང་འགོ་བའི་ནད་ལུས་ཀྱིས་ཐེག་ན་སྤྱོད་པ་རྩིང་ཆོས་བྱས་ཀྱང་མི་སྟེ། ཆགས་སྡང་མི་སྐྱེ་
ངོ་བསྲུང་མི་དགོས་ན་ཡུལ་དུ་བསྡད་ཀྱང་མི་སྟོ། འབྲེལ་པ་དང་མཆེད་གྲོགས་ཀྱི་ངོ་སྲུང་མེད་ན་སྐྱོང་ཡང་
མ་བྱས་ཀྱང་མི་སྟེ། ལུས་ལ་གཏུམ་མོའི་རང་དྲོད་འབར་ན་གཅེར་བུ་བྱས་ཀྱང་མི་སྟོ། གཉེན་ལ་མི་ཆགས་
དགྲ་ལ་མི་སྡང་ན་འཁྲི་བ་མ་བཅད་ཀྱང་མི་སྟོའོ། །བླུན་པ་བཅུ་ལ། སྐྱེ་རྒ་ན་འཆིའི་ཆུ་བོ་བཞི་ལ་ཐར་
པའི་གྲུ་མི་འཇུག་པ་བླུན། ཉོན་མོངས་པ་བརྒྱད་ཁྲི་བཞི་སྟོང་གི་དམག་ལ་མི་འཇིགས་པར་ཆོས་ཀྱི་སྒོ་མོ་
སང་
- 104 -



བར་བ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བརྒྱད་ཁྲི་བཞི་སྟོང་གི་དཔུང་མི་འཆའ་བ་བླུན། ཉོན་མོངས་པ་འཁོར་བའི་གཅོང་ནད་མི་འཆོས་པར་འཁོར་
བ་ལ་ཆགས་ཤིང་ཞེན་པ་བླུན། ལུས་ངག་ཡིད་གསུམ་མི་དགེ་བའི་ཁུར་ཚ་ཁུར་ནས་སྐྱིད་མེད་པའི་ངན་
སོང་གནས་སུ་འགྲོ་བ་ལ་འཆི་བ་ལ་ངང་ཐུང་བ་ཡང་ཤིན་ཏུ་བླུན། ཚེ་འདི་ལ་དགེ་བ་མ་བྱས་པར་ཕྱི་མ་ལ་
བདེ་བ་རེ་བའི་མི་ཀུན་ཡང་ཤིན་ཏུ་བླུན། ཚེ་འདིའི་སླུ་བྱེད་ཀྱི་བུ་སྨད་དང་ནོར་རྫས་ལ་རེ་ལྟོས་བཅས་
ནས་འཆི་ཁར་དེ་ཚོ་སྡུག་གིས་དོགས། རང་ངན་སོང་གནས་སུ་སྡུག་བསྔལ་གྱིས་ཉོན་མོངས་པ་ཚོར་
འདི་ཡང་ཤིན་ཏུ་བླུན། གཟུང་འཛིན་གཉིས་ཀྱིས་འཁོར་བའི་ལྕགས་སུ་བཅུག་པ་མི་འགྲོལ་བར། ཡུལ་
ལ་ཆགས་སྡང་སྐྱེ་བའི་དུག་ལུད་པ་འདི་ཡང་ཤིན་ཏུ་བླུན། རང་ལ་མོས་གུས་ཀྱི་ཉེར་ལེན་མེད་པར་བླ་མའི་
བྱིན་(༦༤ན)རླབས་ཀྱི་ཉི་མ་འཆར་དུ་རེ་བ་འདི་ཡང་བྲག་ཕུག་ཁ་བྱང་བལྟས་དང་འདྲ་སྟེ་ཤིན་ཏུ་བླུན།
བླ་མ་ཕ་དང་འདྲ་བའི་ཞལ་ཏ་ལ་མི་ཉན་ཞིང་གདམས་ངག་དང་བཀའ་སྩལ་ལ་རྩིས་སུ་མི་བྱེད་པར་
གསང་སྔགས་ཁྲམ་ཚོང་ཟོལ་ཟོག་བྱེད་པ་འདི་ཡང་ཤིན་ཏུ་བླུན། ཐོས་བསམ་གྱི་ཡོན་ཏན་ནམ་བསགས་
པར་མཁས་བཙུན་ཡོན་ཏན་དང་ལྡན་པའི་དགེ་བའི་བཤེས་གཉེན་ལ་འགྲན་པའི་ང་རྒྱལ་ཅན་ཀུན་ཤིན་
ཏུ་བླུན་ནོ། །ནོར་བ་བཅུ་ལ། བླ་མའི་གདམས་ངག་པའི་ཞལ་ཏ་ལ་མི་ཉན་པར། མས་བསླབས་པའི་
ཁྲམ་དང་གཡོ་སྒྱུ་ཟོལ་ཟོག་བྱེད་པ་ནོར། །བུའི་ཕོགས་དང་འདྲ་བའི་ཆོས་མི་བྱེད་པར་བུ་མོའི་རྫོངས་
དང་འདྲ་བའི་མི་ཆོས་བྱེད་པ་ནོར། དང་པོ་སྤྲང་པོ་ཁྱིམ་ནས་ཐོན་པ་དང་འདྲ་སྟེ། ཆོས་བྱེད་ཟེར་ཅང་
མེད་འཁོར་གསུམ་ཡང་དག་བྱས་ནས། ནོར་བུ་རིན་པོ་ཆེ་དང་འདྲ་བའི་ཆོས་རྙེད་པར་ཁྱིམ་དུ་ལོག་ནས་
མི་ཆོས་ལ་འཇུག་པ་ནོར། འབྱུང་བ་རྒས་ནས་ལུས་ཀྱི་ཕྱི་ཞིག་པ་ནང་གི་སེམས་ཀྱིས་མ་ཚོར་བོར་ད་དུང་
གཞོན་དུ་རེ་ནས་ཆོས་མི་བྱེད་པ་ནོར། གཞན་ལ་འདོད་པ་སྒྲུབས་ཆོག་ཤེས་གྱིས་ཟེར་ཞིང་གྲོས་འདེབས་
པ་ལ་མཁས་ལ། རང་གི་འདུན་མ་མེད་པར་ཟས་ནོར་ལ་ཆོག་ཤེས་མེད་པ་ནོར། བསོད་ནམས་དང་ཡེ་
ཤེས་གཉིས་ཀྱི་སྐས་མི་འཛུགས་པར། སྟོང་པ་ཉིད་ཀྱི་ནམ་མཁའ་ལ་འཛེགས་པར་འདོད་པ་ནོར། བརྡ་
ལ་ཤེད་མ་བྱེད་པའི་སོ་སོ་སྐྱེ་བོའི་བྱིས་པ་ལ་འོང་ངེས་པའི་དགེ་བཅུའི་ལས་བྱེད་དུ་མི་འཇུག་པར་མི་
འོང་ངེས་པ་སྟོང་པ་ཉིད་ཀྱི་དོན་བྱར་མེད་ལ་ཞོག་ཟེར་བ་ནོར། སྐྱེ་རྒ་ན་འཆིའི་ཆུ་བོ་བཞི་ལ་ཐར་པའི་
- 105 -



མ་ཎི་བཀའ་འབུམ།
ལམ་ཟམ་སྐས་མི་འཛུགས་པར་མི་ཐར་ངེས་པའི་སྐྱེ་མེད་འཆི་མེད་ཡིན་ཟེར་བ་ནོར། སངས་རྒྱས་ཀྱི་
དགོངས་པ་གསེར་དང་འདྲ་བ་རང་ལ་ཡོད་པ་ངོ་མ་ཤེས་པར་སྐུ་གསུམ་གཞན་ནས་འཚོལ་བ་ནོར། ད་
ལྟ་རྟོག་པ་གཏན་ལ་མ་ཕེབས་བརྟན་པ་མངོན་དུ་མ་གྱུར་པར་སངས་རྒྱས་ཡིན་ཟེར་བ་ནོར་རོ། །བྱ་བ་
བཅུ་ལ། བདག་ལ་འཇིག་(༦༤ བ)རྟེན་གྱི་ཁམས་དགྲར་ལངས་ཀྱང་། བྱང་ཆུབ་ཀྱི་སེམས་མི་བཏང་བར་
བྱ། བདག་གི་ལུས་སྲོག་ལ་བབ་ཀྱང་ཆོས་མ་ཤོར་བར་བྱ། བདག་གིས་ཆོས་ཞུས་དབང་བསྐུར་གདམས་
པ་བཏབ་པའི་བླ་མས་བཀའ་སྐྱོན་འཁོན་སྡུག་ཀྱང་། དམ་ཚིག་སྐད་ཅིག་ཀྱང་མ་ཉམས་ཤིང་སྣང་བ་མ་
འགྱུར་བར་མོས་པར་བྱ། བདག་ལས་དང་བྱ་བས་གཡེང་བའི་དབང་དུ་གྱུར་ཀྱང་ཐ་མལ་ཤེས་པ་མ་ཤོར་བས་
ཉམས་ཀྱི་རྩིས་ཟིན་པར་བྱ། བདག་ཚེ་འདིའི་རྙེད་པ་དང་སྙན་གྲགས་མི་བསྒྲུབ་པར། སེམས་ཅན་གྱི་དོན་
དུ་བྱང་ཆུབ་ཀྱི་སེམས་
སེམས་སྦྱང་བ་ལ་བརྩོན་པར་བྱ། ཚེ་འདིའི་ཆེད་མ་ཡིན་པར་བྱང་ཆུབ་ཀྱི་ལམ་ལ་བགྲོད་
རྫོགས་པའི་སངས་རྒྱས་བསྒྲུབ་པར་བྱ། བླ་མ་ལ་སངས་རྒྱས་དངོས་སུ་བལྟ་ཞིང་གུས་པར་བྱས་ལ་གསོལ་
བ་གདབ་པར་བྱ། བདག་གིས་ཕྱི་ནང་གི་དངོས་པོ་ཐམས་ཅད་སེམས་སུ་ཤེས་ཤིང་ཆོས་ཉིད་སྟོང་པ་
ནས་པས་སངས་རྒྱས་བསྒྲུབ་པར་བྱ། བདག་གིས་སེམས་ཅན་ཐམས་ཅད་ཀྱི་དོན་སྙིང་རྗེ་ཆེན་
པོ་བསྐྱེད་ལ་སེམས་ཅན་གྱི་དོན་བསྒྲུབ་པར་བྱ། གཉིས་འཛིན་ཐམས་ཅད་བདུད་ཀྱི་ལས་ཡིན་པས། བདག་
དང་སེམས་ཅན་ཐམས་ཅད་ཀྱི་སེམས་དང་ཆོས་གཉིས་མེད་དུ་ཤེས་པར་བྱ། ཕྱི་ནང་གི་དགྲ་གཉེན་ཐམས་
སེམས་ཀྱི་འཁྲུལ་སྣང་ཡིན་པས་ཆགས་སྡང་མི་བྱ། བདག་གི་མི་ལུས་གཙང་མ་འདི་ལ་བརྟེན་ནས་
ཚེ་འདི་ལ་རྫོགས་པའི་སངས་རྒྱས་བསྒྲུབ་པར་བྱའོ། །ཡིད་ཆེས་པ་བཅུ་ལ། སྣང་སྲིད་ཀྱི་ཆོས་ཐམས་ཅད་ཡེ་
ནས་རྣམ་པར་དག་པ་ཡིན་པས་རང་བཞིན་ནམ་ངོ་བོ་སྟོང་པར་ཡིད་ཆེས། འཁོར་འདས་ཀྱི་རྩ་བ་སེམས་
སུ་འཇུག་པས་རྟོགས་ན་སངས་རྒྱ་བར་ཡིད་ཆེས། སེམས་སྐྱེ་མེད་ངོས་གཟུང་དང་བྲལ་བས་འདུས་མ་བྱས་
ཡིན་པར་ཡིད་ཆེས། སྣང་བ་འཁྲུལ་པ་ཡིན་པས་དོན་ལ་དགྲ་གཉེན་མེད་པར་ཡིད་ཆེས། འདུས་བྱས་ཀྱི་
ཆོས་བྱས་ཚད་སྡུག་བསྔལ་ཡིན་པས་ཡང་དག་པའི་དོན་ལ་བྱ་རྒྱུ་མེད་པར་ཡིད་ཆེས། ཅིར་སྣང་ཅི་སྲིད་
འདི་ཐམས་ཅད་མི་བདེན་པས་(༦༥ན)ཆགས་སྡང་གིས་ཡིད་དཀྲུག་ཏུ་མེད་པར་ཡིད་ཆེས། སེམས་རྟོགས་པ་
ཅད་
- 106 -



པས་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སངས་རྒྱས་ཡིན་པས་སངས་རྒྱས་ལོགས་ནས་བསྒྲུབ་ཏུ་མེད་པར་ཡིད་ཆེས། ཉོན་མོངས་པ་དུག་ལྔ་ཡེ་
ཤེས་ཡིན་པས་སྤང་དུ་མེད་པར་རང་ཤར་རང་གྲོལ་བར་ཡིད་ཆེས། སེམས་ཀུན་གྱི་འབྱུང་གནས་ཡིན་པ་
འཁོར་འདས་ཀྱི་གཞི་མ་ཡིན་པར་ཡིད་ཆེས་སོ། །འདུས་པ་བཅུ་ནི། ལྟ་བ་ཐམས་ཅད་ཡེ་དག་ཡེ་བྲལ་
ཆེན་པོར་འདུས། སྒོམ་པ་ཐམས་ཅད་སྟོང་གསལ་བདེ་བ་ཆེན་པོར་འདུས། སྤྱོད་པ་ཐམས་ཅད་བྱ་ལམ་
རྗེས་མེད་དུ་འདུས། རྣལ་འབྱོར་ཐམས་ཅད་ཐུགས་རྗེ་ཆེན་པོ་སྤྲོས་བྲལ་གྱི་རྣལ་འབྱོར་དུ་འདུས། དཀྱིལ་
འཁོར་ཐམས་ཅད་རང་བཞིན་ལྷུན་གྱིས་རྫོགས་པའི་དཀྱིལ་འཁོར་དུ་འདུས། མཆོད་པ་ཐམས་ཅད་ཀུན་
སྣང་རང་གྲོལ་གྱི་མཆོད་པར་འདུས། དམ་ཚིག་ཐམས་ཅད་ཀ་དག་ཡེ་བསྲུང་ཆེན་པོ་ལ་འདུས། ཕྲིན་ལས་
ཐམས་ཅད་འགྲོ་འདུལ་ཐབས་ཀྱི་བྱ་རྩལ་མེད་པ་ལ་འདུས། ཐེག་པ་ཐམས་ཅད་ཐུགས་རྗེ་ཆེན་པོ་ཀུན་
ཤོང་ཀུན་ཡིན་པ་ལ་འདུས། ཆོས་ཐམས་ཅད་གསུང་ཡི་གེ་དྲུག་པ་ཨོཾ་མ་ཎི་པདྨེ་ཧཱུྃ་ཞེས་པ་འདི་ལ་འདུས་
སོ། །འདས་པ་བཅུ་ལ། ཐུགས་རྗེ་ཆེན་པོའི་སྐུ་ནི་སྣང་བ་མེད་པ་ཆོས་སྐུར་འདས། གསུང་སྨྲ་བསམ་བརྗོད་
ལས་འདས། ཐུགས་མཚན་མའི་རྣམ་རྟོག་ལས་འདས། ཐུགས་རྗེ་ཆེན་པོ་ཆོས་སྒྲུབ་ཏུ་མེད་པས་རྫས་
ལས་འདས། ཁམས་གསུམ་འཁོར་བ་རྟོགས་ན་སྤང་དུ་མེད་པས་མྱ་ངན་ལས་འདས། སངས་རྒྱས་མེད་
པས་དོན་ལས་འདས། ཚིག་གི་མཚོན་དུ་མེད་པས་གཟུགས་ལས་འདས། ཡི་གེ་མེད་པས་སྒྲ་ལས་འདས།
སྐྱེ་ཤི་མེད་པས་སེམས་ལས་འདས། མཚོན་དུ་མེད་པས་དཔེ་ལས་འདས་སོ། །ཡོད་པ་བཅུ་ལ། ཐུགས་རྗེ་
ཆེན་པོའི་ཆོས་ཡང་དག་པ་དེ་སེམས་ཅན་ཀུན་ལ་ཁྱབ་པར་ཤོམས་པས་སངས་རྒྱས་ཀྱི་འབྲས་བུ་འབྱིན་
པོར་སྙིང་པོར་ཡོད། མ་རྨོངས་གསལ་བས་ཡེ་ཤེས་སུ་ཡོད། །སྐྱེ་ཤི་མེད་པས་རྟག་པར་ཡོད། །བསྟན་དུ་མེད་
པས་ཆད་པར་(༦༥བ)ཡོད། །དུས་མཐའ་མེད་པས་བརྟན་པར་ཡོད། །སྙིང་པོར་ཡོད་པས་སྒྲུབ་ཏུ་ཡོད། །
ཡེ་སངས་རྒྱས་པས་ཆེན་པོར་ཡོད། །ཀུན་ཉིད་བགྲོད་པས་ལམ་དུ་ཡོད། །དམིགས་སུ་མེད་པས་དབྱིངས་
ན་ཡོད་དོ། །འདུག་པ་བཅུ་ལ། སྣང་བ་ཐམས་ཅད་སྐུ་རུ་འདུག །སྒྲ་སྐད་ཐམས་ཅད་གསུང་དུ་འདུག །
དྲན་རྟོག་ཐམས་ཅད་ཐུགས་སུ་འདུག །སྒུལ་བསྐྱོད་ཐམས་ཅད་ཕྱག་རྒྱར་འདུག །སྣང་སྲིད་ཐམས་ཅད་
ཕྱག་རྒྱ་ཆེན་པོར་འདུག །བྱ་བྱེད་ཐམས་ཅད་ཚོགས་སོག་ཏུ་འདུག །བྱང་ཆུབ་སེམས་དཔའ་ཐུགས་རྗེ་
- 107 -



མ་ཎི་བཀའ་འབུམ།
ཆེན་པོའི་ཐུགས་ནམ་མཁར་འདུག །དོན་ཆོས་ཉིད་དུ་འདུག །རྟགས་སེམས་ཉིད་དུ་འདུག །ཐམས་ཅད་
རང་རིག་བྱང་ཆུབ་སེམས་ལ་འདུས་འདུག་གོ །ཐུགས་རྗེ་ཆེན་པོའི་དགོངས་པ་ཤར་ནུབ་བཅུ་ལ། རང་
རིག་པ་རང་ལ་ཤར་བས་མ་རིག་པའི་མུན་པ་དབྱིངས་སུ་ནུབ། སེམས་ལ་རང་བྱུང་གི་ཉི་མ་ཤར་བས་
ཉོན་མོངས་པའི་བག་ཆགས་དབྱིངས་སུ་ནུབ། སེམས་ལ་ཡེ་ཤེས་ལྔ་ཤར་བས་ཉོན་མོངས་པ་དུག་ལྔ་
དབྱིངས་སུ་ནུབ། ཕུང་པོ་ལྔ་རིགས་ལྔར་ཤར་བས་འབྱུང་བ་ལྔ་དབྱིངས་སུ་ནུབ། སྐྱེ་ཤི་མེད་པའི་དོན་
ཤར་བས་སྡུག་བསྔལ་རྒྱ་མཚོ་དབྱིངས་སུ་ནུབ། གཟུང་འཛིན་མེད་པའི་དོན་ཤར་བས་རྣམ་རྟོག་མཚན་
མ་དབྱིངས་སུ་ནུབ། ཕྱག་རྒྱ་བཞིའི་དོན་ཤར་བས་བདུད་བཞིའི་དམག་དཔུང་དབྱིངས་སུ་ནུབ། སེམས་
ཉིད་ཐུགས་རྗེ་ཆེན་པོའི་དཀྱིལ་འཁོར་དུ་ཤར་བས་སྣང་སྲིད་སྣོད་བཅུད་དབྱིངས་སུ་ནུབ། ཐབས་དང་
ཤེས་རབ་ཀྱི་དོན་ཤར་ན་སྐྱེ་ཤི་མེད་པས་སྡུག་བསྔལ་ཐམས་ཅད་དབྱིངས་སུ་ནུབ། དབྱིངས་ལས་ཡེ་
ཤེས་ཤར་ཙམ་ན་དྲན་རྟོག་ཐམས་ཅད་དབྱིངས་སུ་ནུབ་བོ། །ཐུགས་རྗེ་ཆེན་པོའི་ལུང་བཅུ་དང་མྱ་ངན་
ལས་འདས་པ་བཅུ་ནི། ཐུགས་རྗེ་ཆེན་པོའི་ཐུགས་སངས་རྒྱས་ཀྱི་དགོངས་པ་མྱ་ངན་ལས་འདས་པ་འདི་
ལ། ལྟ་བ་མྱ་ངན་ལས་འདས་པ་ནི་འཁོར་འདས་གཉིས་སུ་མེད་པའི་ལུང་ཞེས་བྱ། སྒོམ་པ་མྱ་ངན་ལས་
འདས་པ་ནི་ཕྱག་རྒྱ་ཆེན་པོ་སྒོམ་དུ་མེད་པའི་ལུང་ཞེས་བྱ། སྤྱོད་པ་མྱ་ངན་ལས་འདས་(༦༦ན)པ་ནི་སེམས་
ཅན་ཐམས་ཅད་ལ་མཉམ་པ་རིས་མེད་ཐུགས་རྗེ་ཆེན་པོའི་ལུང་ཞེས་བྱ། སྣང་སྲིད་མྱ་ངན་ལས་འདས་པ་
ནི་འཁོར་བ་སེམས་ཀྱི་ངོ་བོ་སྟོང་པར་ཤེས་པས་འཁོར་བ་སྟོང་པའི་ལུང་ཞེས་བྱ། ཆོས་ཉིད་མྱ་ངན་ལས་
འདས་པ་ནི་རང་སེམས་སྐུ་གསུམ་གྱི་ངོ་བོར་རྟོགས་པས་དུས་གསུམ་སངས་རྒྱས་ཀྱི་ལུང་ཞེས་བྱ། འབྱུང་
བ་མྱ་ངན་ལས་འདས་པ་ནི་ནམ་མཁའི་ངང་ལས་ས་ཆུ་མེ་རླུང་ཐམས་ཅད་འབྱུང་བས་ནམ་མཁའ་ཆེན་
པོའི་ལུང་ཞེས་བྱ། དུག་ལྔ་མྱ་ངན་ལས་འདས་པ་ནི་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་ལྔ་
མ་སྤངས་ཡེ་ཤེས་ཆེན་པོ་ཡིན་པས་ཡེ་ཤེས་ཆེན་པོའི་ལུང་ཞེས་བྱ། དུག་གསུམ་མྱ་ངན་ལས་འདས་པ་ནི་
གཏི་མུག་སྐུ། འདོད་ཆགས་གསུང་། ཞེ་སྡང་ཐུགས། སྐུ་གསུང་ཐུགས་ཀྱི་ལུང་ཞེས་བྱ། བདག་མྱ་ངན་
ལས་འདས་པ་ནི་སྐྱེ་མེད་སེམས་ཀྱི་རྩད་ཆོད་པས་སྐྱེ་ཤི་མེད་པའི་ལུང་ཞེས་བྱ། བདག་ཉིད་མྱ་ངན་ལ
མས་
- 108 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
འདས་པ་ནི་བདག་ཉིད་ཀྱི་སེམས་བདེ་བ་ཆེན་པོར་རྟོགས་པས་བདག་ཉིད་ཆེན་པོའི་ལུང་ཞེས་བྱའོ། །
མཛད་པ་བཅུ་ལ། ཐུགས་རྗེ་ཆེན་པོའི་དགོངས་པ་ནི། ནམ་མཁའ་བཞིན་དུ་རང་བཞིན་མེད་པར་མཛད།
ཉི་ཟླ་བཞིན་དུ་འོད་དང་ལྡན་པར་མཛད། ཁྱུང་ཆེན་བཞིན་དུ་རླབས་དང་ལྡན་པར་མཛད། སེང་གེ་བཞིན་དུ་
ཉམ་ང་མེད་པར་མཛད། རི་བོ་བཞིན་དུ་འགྱུར་བ་མེད་པར་མཛད། རྒྱ་མཚོ་བཞིན་དུ་གཏིང་དཔག་
དཀའ་བར་མཛད། མེ་དཔུང་བཞིན་དུ་བག་ཆགས་སྲེག་པར་མཛད། ས་གཞི་བཞིན་དུ་འབྲས་བུ་སྨིན་
པར་མཛད། ནོར་བུ་བཞིན་དུ་དགོས་འདོད་འབྱུང་བར་མཛད། རྒྱལ་པོ་བཞིན་དུ་ཐུགས་རྗེ་ཆེན་པོའི་
དགོངས་པ་གཞན་པས་ལྷག་པར་མཛད། མི་མཛད་པ་བཅུ་ནི། ཐུགས་རྗེ་ཆེན་པོའི་དགོངས་པ་མི་མཛད་
པ་བཅུ་ལ། ལྟ་བ་ལ་ཕྱོགས་རིས་མི་མཛད། སྒོམ་པ་ལ་ཡེངས་པ་མི་མཛད། སྤྱོད་པ་ལ་བློང་དོར་མི་མཛད།
སྣང་བ་ལ་དགག་སྒྲུབ་མི་མཛད། དམ་ཚིག་ལ་སྲུང་མཚམས་མི་མཛད། ཕྲིན་(༩༦བ)ལས་ལ་བྱ་རྩལ་མི་
མཛད། ཐུགས་རྗེ་ལ་བྲི་བཀོལ་མི་མཛད། མཚན་མ་ལ་རྣམ་རྟོག་མི་མཛད། ཅི་ལ་ཡང་ཆགས་པ་མི་མཛད།
སེམས་ཉིད་ཐུགས་རྗེ་ཆེན་པོ་ཡིན་པས་གཞན་ནས་ཚོལ་བར་མི་མཛད་དོ། །རྟོགས་པ་བཅུ་ལ། ཐུགས་
རྗེ་ཆེན་པོའི་དགོངས་པ་ལ་དང་པོ་སྐྱེ་བའི་རྒྱུ་མེད་པར་ཐ་མ་འཆི་བ་མེད་པར་རྟོགས། དང་པོ་གསན་པའི་
ས་མེད་པའི་ཐ་མ་ཆགས་ས་མེད་པར་རྟོགས། དང་པོ་མིང་དང་གཟུགས་མེད་པས་ཐ་མ་གདགས་གཞི་
དང་བྲལ་བར་རྟོགས། དང་པོ་ཕྱོགས་དང་རིས་མེད་པས་ཐ་མ་གང་ལྟར་བསྒྲུབས་ཀྱང་འགྲུབ་པར་རྟོགས།
དང་པོ་ཅི་ཡང་མེད་པ་ལས་ཐ་མ་ཅིར་ཡང་སྣང་བར་རྟོགས། སྣང་ཙམ་ཉིད་ནས་རང་བཞིན་མེད། མེད་པ་
དེ་ཉིད་ཡེ་ནས་སངས་རྒྱས་ཡིན་པས་རང་སེམས་ཐུགས་རྗེ་ཆེན་པོར་རྟོགས་སོ། །ལྡན་པ་བཅུ་ནི། ཐུགས་རྗེ་
ཆེན་པོའི་དགོངས་པ་ནི། ངོ་བོ་མེད་པས་དབྱིངས་དང་ལྡན། འགྱུར་བ་མེད་པས་སྐུ་དང་ལྡན། རང་བཞིན་
མེད་པས་གསུང་དང་ལྡན། སྐྱེ་ཤི་མེད་པས་ཐུགས་དང་ལྡན། ཉིད་ཀྱིས་ཉིད་འདུལ་སྟོབས་དང་ལྡན།
ཐམས་ཅད་འདུལ་བས་དབང་དང་ལྡན། དགའ་བ་བསྐྱེད་པས་དྲོད་དང་ལྡན། ཡེ་ཤེས་ཤར་བས་འོད་
དང་ལྡན། སྟོང་ཉིད་ཡིན་པས་སྙིང་རྗེར་ལྡན། ཀུན་ལ་ཁྱབ་པས་ཕྱོགས་དང་ལྡན་ནོ། །གཅིག་པ་བཅུ་ནི།
ཐུགས་རྗེ་ཆེན་པོའི་དགོངས་པ་ནི། ཀུན་རྫོབ་དོན་དམ་བདེན་བརྫུན་ཡང་། རྟོགས་དང་མ་རྟོགས་ཁྱད་
- 109 -



མ་ཎི་བཀའ་འབུམ།
སྔ་
ཆུ་
པར་ཡིན། དོན་དམ་བྱང་ཆུབ་སེམས་སུ་གཅིག །སྣོད་ཀྱི་འཇིག་རྟེན་ཆགས་པ་དང་། བཅུད་ཀྱི་སེམས་
ཅན་ཆགས་པ་ཡང་། བྱང་(༦༧ན)ཆུབ་སེམས་ཀྱི་ངང་དུ་གཅིག །སངས་རྒྱས་སེམས་ཅན་ཐ་དད་ཀྱང་།
བྱང་ཆུབ་སེམས་ཀྱི་ངང་དུ་གཅིག །འདུས་བྱས་འདུས་མ་བྱས་ཀྱི་ཆོས། ཐ་དད་ཙམ་དུ་འདོགས་ན་ཡང་། །
བྱང་ཆུབ་སེམས་སུ་འདུས་པས་གཅིག །ཟག་བཅས་ཟག་པ་མེད་པའི་ཆོས། ཐ་དད་ཙམ་དུ་བཏགས་པ་
ཡང་། བྱང་ཆུབ་སེམས་སུ་འདུས་པས་གཅིག །སྤྱི་དང་རང་གི་མཚན་ཉིད་ཀྱང་། ཐ་དད་ཙམ་དུ་འབྱེད་
ཀྱིས་ཀྱང་། བྱང་ཆུབ་སེམས་སུ་འདུས་པས་གཅིག །དུས་གསུམ་འདུ་འབྲལ་མེད་པ་དེ། སྔ་ཕྱི་ཆ་ཡིས་
ཕྱེ་མོད་ཀྱང་། ཐམས་ཅད་མཁྱེན་པའི་དུས་སུ་གཅིག །རྟག་དང་མི་རྟག་སྐྱེ་ཤི་གཉིས། ཐ་དད་འདྲ་སྟེ་
དབྱེར་མེད་པས། བྱང་སེམས་སྐྱེ་ཤི་མེད་པར་གཅིག །སྣང་བ་དང་ནི་སྟོང་པ་གཉིས། ཐ་དད་ཙམ་དུ་མི་
འདྲ་ཡང་། སྣང་སྟོང་དབྱེར་མེད་ངང་དུ་གཅིག །ཡོད་ཅེས་བྱ་བའི་སྒྲོ་འདོགས་དང་། མེད་ཅེས་བྱ་བའི་
སྐུར་འདེབས་གཉིས། །ཐ་དད་དུ་ཡང་མི་འདྲ་ཡང་། །གཉིས་མེད་བྱང་ཆུབ་སེམས་སུ་གཅིག་གོ །མཉམ་
པ་བཅུ་ནི། ཐུགས་རྗེ་ཆེན་པོའི་དགོངས་པ་ལ། འཁོར་འདས་སྣང་སྲིད་ཐམས་ཅད་མཉམ། བདེ་དང་
སྡུག་བསྔལ་དབྱེར་མེད་མཉམ། དགེ་དང་སྡིག་པ་དབྱེར་མེད་མཉམ། ལྟ་བ་སྤྱོད་པ་དབྱེར་མེད་མཉམ།
གཟུང་དང་འཛིན་པ་དབྱེར་མེད་མཉམ། མཐའ་དབུས་གཉིས་ཀྱང་དབྱེར་མེད་མཉམ། འགྲོ་འདུག་གཉིས་
ཀྱང་དབྱེར་མེད་མཉམ། དགྲ་གཉེན་གཉིས་ཀྱང་དབྱེར་མེད་མཉམ། བདག་གཞན་གཉིས་ཀྱང་དབྱེར་
མེད་མཉམ། །གསེར་དང་རྡོ་རུ་དབྱེར་མེད་མཉམ། གཉིས་འཛིན་ཐམས་ཅད་སེམས་ཀྱིས་བྱས། སེམས་
ཉིད་ངོ་བོ་སྟོང་པ་ལ། གཉིས་སུ་འཛིན་པའི་བྱེད་མཁན་མེད། སྟོང་པར་གྲོལ་བས་སངས་རྒྱས་ཡིན་ནོ། །
ཡིན་པ་བཅུ་ནི། ཐུགས་རྗེ་ཆེན་པོའི་དགོངས་པ་ལ། མིང་དུ་ཐ་སྙད་བཏགས་པ་ཡིན། །ལྟ་བ་སེམས་ཀྱི་
གཅོད་ས་ཡིན། སྒོམ་པ་སེམས་ཀྱི་སྲོག་ཤིང་ཡིན། སྤྱོད་པ་སེམས་ཀྱི་བརྒྱང་ཤིང་ཡིན། །སྒྲུབ་(༦༧བ)པ་
སེམས་ཀྱི་རྩལ་སྦྱོང་ཡིན། །དམ་ཚིག་སེམས་ཀྱི་གཉའ་གནོན་ཡིན། །ཕྲིན་ལས་སེམས་ཀྱི་དཔའ་རྩལ་
ཡིན། གཏན་ཚིགས་སེམས་ཀྱི་གཏད་ས་ཡིན། བག་ཆགས་སེམས་ཀྱི་སྒྲིབ་པ་ཡིན། །མཚན་མ་སེམས་ཀྱི་
གོལ་ས་ཡིན་ནོ། །ཐུགས་རྗེ་ཆེན་པོའི་དགོངས་པ་མེད་པ་བཅུ་ལ། །བང་མགྱོགས་པོ་ཡིས་སླེབ་པ་མེད། །
• 110 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
མིག་རྣོན་པོ་ཡིས་མཐོང་བ་མེད། །ནོར་པོ་ཆེ་ཡིས་ཉོས་པ་མེད། དབང་པོ་ཆེ་ཡིས་ཕྲོགས་པ་མེད། །ཤེས་རབ་
ཆེ་བས་རྟོགས་པ་མེད། །ཐོས་པ་ཆེ་བས་གོ་བ་མེད། །ལས་འཕྲོ་མེད་དང་ཕྲད་པ་མེད། རང་ལ་ཡོད་ཀྱང་
ངོ་ཤེས་མེད། །ལྷན་ཅིག་གནས་ཀྱང་ཞལ་མཐོང་མེད། །གཞན་མཐོང་བདག་རང་མཐོང་བ་མེད། །
ཐུགས་རྗེ་ཆེན་པོའི་དགོངས་པ་ཡིན་མེད་བཅུ་ལ། །ཡེ་ཤེས་ཉི་མ་ཁྱབ་གདལ་ཡིན། །འོག་མིན་གནས་སུ་
བགྲོད་དུ་མེད། །སེམས་ལ་ཡེ་ཤེས་ཉི་ཤར་ཡིན། །དགེ་སྡིག་ལས་ཀྱིས་བཅོས་སུ་མེད། །ཐུགས་རྗེ་ཆེན་
པོའི་སྐུར་གྱུར་ཡིན། །ཡུམ་གྱི་མཁའ་ལ་བསྐྱེད་དུ་མེད། །ཐིག་ལེ་བྱང་ཆུབ་སེམས་རྫོགས་ཡིན། །སྐུ་
གསུང་ཐུགས་སུ་བྱིན་རླབས་མེད། །དྲན་མེད་བདེ་སྟོང་གཉིས་མེད་ཡིན། །དྲན་རྟོགས་ཕྲ་མོ་འཇུག་ས་མེད། །
སྟོང་ཉིད་ཡེ་ཤེས་རང་བྱུང་ཡིན། །སྟོང་ཉིད་ཕྱག་ཆེན་སྒོམ་དུ་མེད། །མི་དམིགས་ཅི་ཡང་སྣང་བ་ཡིན།
དམིགས་པའི་སྐུ་ནི་སྒོམ་དུ་མེད། །སྐུ་ནི་མི་མངའ་འཇིགས་བྲལ་ཡིན། །མཚན་མའི་ཁྲོ་བོ་སྒོམ་དུ་མེད། །
འདུ་འབྲལ་མེད་པ་དབྱིངས་ཡུམ་ཡིན། །མཚན་མའི་གཟུགས་ལ་བརྟེན་ས་མེད། །ཡེ་ནས་བདེ་ཆེན་
བརྡལ་པ་ཡིན། །རྩོལ་བས་གནས་སུ་ཕྱིན་པ་མེད་དོ། །འགྲོ་བ་བཅུ་ལ། ཐུགས་རྗེ་ཆེན་པོའི་དགོངས་པ་
དང་མ་ལྡན་པར། སྒྱུ་མའི་ཏིང་འཛིན་མ་ཤེས་ན། །རྩི་ཤིང་བཅག་པ་སྡིག་ཏུ་འགྲོ །གཉེན་པོའི་ཏིང་ངེ་
འཛིན་མ་ཤེས་ན། །བདུད་རྩི་འཐུངས་པ་དུག་ཏུ་འགྲོ །ཐབས་ཀྱིས་ཟིན་པར་མ་སྤྱད་ན། །ཕ་ནོར་ཡིན་
ཡང་དཀོར་དུ་འགྲོ །ཐམས་ཅད་སྟོང་པར་མ་ཤེས་ན། བདེན་པར་སྨྲས་ཀྱང་རྫུན་དུ་འགྲོ །འབྲུ་གསུམ་
བསྲེག་སྦྱངས་མ་ཤེས་ན། །དག་པར་བཀྲུས་ཀྱང་དྲི་(༦༨ན)མར་འགྲོ །མཚམས་ཀྱི་ཏིང་འཛིན་མ་ཤེས་
ན། འདྲེ་བསྐད་བྱས་ཀྱང་རྐྱེན་དབང་འགྲོ །རང་གིས་རང་གསལ་མ་ཤེས་ན། །སྒོམ་སྒྲུབ་བྱས་ཀྱང་རྟག་
ཆད་འགྲོ །རང་བྱུང་ཡེ་ཤེས་མ་ཤེས་ན། །ཕན་པའི་གཏན་ཚིགས་ཐེ་ཚོམ་འགྲོ །ཐམས་ཅད་མཉམ་པས་
མ་ཟིན་ན། །ཇི་སྐད་བཤད་ཀྱང་གོལ་བར་འགྲོ །སྣང་སྲིད་སེམས་སུ་མ་ཤེས་ན། ཟུང་འཇུག་བསྒོམས་
ཀྱང་འཁོར་བར་འགྲོ །སྐྱོན་བཅུ་ལ། །ཞེ་སྡང་ལས་
ས་ཀྱི་རྣམ་སྨིན་སྐྱོན། །སྲོག་བཅད་པས་ནི་ཚེ་ཐུང་ཞིང་། །
དམྱལ་བའི་གནས་སུ་ཡུན་རིང་གནས། །ང་རྒྱལ་ལས་ཀྱི་རྣམ་སྨིན་སྐྱོན། །འཐབ་རྩོད་བྱས་པས་དགྲ་
མང་ཞིང་། །ལྷ་མིན་གནས་སུ་ཡུན་རིངས་གནས། །ཕྲག་དོག་ལས་ཀྱི་རྣམ་སྨིན་སྐྱོན། །སྡུག་བསྔལ་སྣ་
མ 111.



མ་ཎི་བཀའ་འབུམ།
ཚོགས་ལས་མྱོང་ཞིང་། །མི་ཡི་སྡུག་བསྔལ་གནས་སུ་སྦྱོང་། །ལེ་ལོ་ལས་ཀྱི་རྣམ་སྨིན་སྐྱོན། །འདོད་ཁམས་
ལྷ་ཡི་གནས་སྐྱེས་ནས། །ལྟུང་བའི་སྡུག་བསྔལ་སྣ་ཚོགས་མྱོང་། །ལོག་པར་ལྟ་བའི་རྣམ་སྨིན་སྐྱོན། །མུ་
སྟེགས་ལོག་ལྟའི་གནས་སུ་སྐྱེ། འདུ་ཤེས་མེད་པའི་གནས་ སུ་སྐྱེ། །མོས་མིན་སྤྱོད་པའི་གནས་སུ་སྐྱེ། །
གཏི་མུག་མི་ཤེས་མ་རིག་སྐྱོན། །བྱོལ་སོང་གནས་སུ་ཡུན་རིང་ཞིང་། །བཀོལ་སྤྱོད་བསད་བཅད་སྡུག་
བསྔལ་མྱོང་། །སེར་སྣ་ལས་བྱས་འཇུར་འགྱེགས་སྐྱོན། །ཡི་དྭགས་གནས་སུ་ཡུན་རིངས་ཤིང་། །བཀྲེས་
སྐོམ་གདུང་བའི་སྡུག་བསྔལ་མྱོང་། །ཆོས་ལ་མ་མོས་སྐུར་བཏབ་སྐྱོན། །མཐའ་འཁོབ་ཀླ་ཀློའི་ཡུལ་དུ་
སྐྱེ། ཆོས་མི་ཐོས་ཏེ་ངན་འགྲོར་འགྲོ། །བླ་མ་ལོག་ལྟ་སྐྱེས་པའི་སྐྱོན། །རྡོ་རྗེ་དམྱལ་ནས་ཐར་བ་མེད། །ཚེ་
འདིར་ཆོས་མིན་བྱས་པའི་སྐྱོན། །ཕྱི་མ་ངན་སོང་དུ་ལྟུང་ནས་འཁོར་བ་མཐའ་མེད་དུ་འགྲོ་སྟེ། ཕྱི་ནས་འགྲོ་
དྲུག་ཏུ་ཡུན་རིང་དུ་འཁྱམ་པར་འགྲོའོ། །སྤྲུལ་པའི་རྒྱལ་པོའི་ཞལ་གདམས་ཐུགས་རྗེ་ཆེན་པོའི་དགོངས་
པ་གཏན་ལ་ཕབ་པ། བཅུ་ཚན་ཉི་ཤུ་རྩ་ གསུམ་པ་ཞེས་བྱ་བ། །ལྟ་དགོངས་ཕུགས་གཏིབ་པའི་ཞལ་
གདམས་སོ།། །། ལྔ་པོ་དེ་ཞལ་གདམས་ཐོར་བུའི་སྐོར་ཡིན་ནོ། །
ལམ་རིམ་སུམ་སྒོར་གྱི་ཞལ་གདམས།
ལ་
(༦རབ)ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་
སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས། དབང་པོ་ཐ་མའི་ལམ་གྱི་རིམ་པ་བསྟན་པ་ནི། དེ་
ལ་གསུམ་སྟེ། དལ་འབྱོར་རྙེད་པར་དཀའ་བ་བསམ་པ་དང་། འཆི་བ་མི་རྟག་པ་བསམ་པ་དང་། ལས་
རྒྱུ་འབྲས་ལ་ངེས་ཤེས་བསྐྱེད་པ་ལ་བསླབ་པའོ། །དང་པོ་དལ་འབྱོར་རྙེད་པར་དཀའ་བ་བསམ་པ་ལ་
གསུམ། དལ་བ་དང་། འབྱོར་པ་དང༌། རྙེད་དཀའ་བའོ། །དལ་བ་ལ་གསུམ། །ཕྱིའི་མི་ཁོམ་པའི་གནས་
གསུམ་སྤངས་པ་དང་། ནང་གི་མི་ཁོམ་པའི་གནས་གསུམ་སྤངས་པ་དང་། དེ་ཁོ་ན་ཉིད་ཀྱི་མི་ཁོམ་པའི་
གནས་གསུམ་སྤངས་པའོ། །དང་པོ་ཕྱིའི་མི་ཁོམ་པའི་གནས་གསུམ་སྤངས་པ་ནི། དམྱལ་བ་ཡི་དྭགས་
- 1 12 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དུད་འགྲོ་གསུམ་མོ། །དམྱལ་བ་ཚ་གྲང་གི་སྡུག་བསྔལ་གྱིས་ཉམ་ཐག་པས་ཆོས་བྱ་མི་ཁོམ། ཡི་དྭགས་
བཀྲེས་སྐོམ་གྱི་སྡུག་བསྔལ་ཀྱིས་ཉམ་ཐག་པས་ཆོས་བྱ་མི་ཁོམ། དུད་འགྲོ་གླེན་ལུགས་ཀྱི་སྡུག་བསྔལ་
གྱིས་ཉམ་ཐག་པས་ཆོས་བྱ་མི་ཁོམ་མོ། །གཉིས་པ་ནང་གི་མི་ཁོམ་པའི་གནས་གསུམ་ནི། །ཡུལ་མཐའ་
འཁོབ་ཏུ་སྐྱེས་པ་དང་། ཀླ་ཀློར་སྐྱེས་པ་དང་། །དབང་པོ་མ་ཚང་བའོ། །མཐའ་འཁོབ་ཏུ་སྐྱེས་ན་དཀོན་
མཆོག་གསུམ་གྱི་སྒྲ་མི་ཐོས། ཀླ་ཀློར་སྐྱེས་ན་དགེ་སྡིག་གི་འདོར་ལེན་མི་ཤེས། དབང་པོ་མ་ཚང་ན་ཆོས་
ཀྱི་རྟེན་དུ་མི་རུང་ངོ༌། །གསུམ་པ་དེ་ཁོ་ན་ཉིད་ཀྱི་མི་ཁོམ་པའི་གནས་གསུམ་ནི། ལྷ་ཚེ་རིང་པོར་སྐྱེས་པ་
དང་། ལོག་པར་ལྟ་བ་ཅན་དུ་སྐྱེས་པ་དང་། རིགས་ཆད་པའི་གང་ཟག་ཏུ་སྐྱེས་པའོ། །ལྷ་ཚེ་རིང་པོ་ནི་
འདུ་ཤེས་མེད་པས་ནགས་གཅེར་བ་དང་འདྲ། ཚེ་རིང་ལ་ལོངས་སྤྱོད་མེད། །མཐར་ངན་སོང་དུ་འགྲོའོ། །
ལོག་པར་ལྟ་བ་ཅན་ནི། །དཀོན་མཆོག་གསུམ་ལ་སོགས་པ་མི་བདེན་པར་ལྟ་བའོ། །རིགས་ཆད་པའི་
གང་ཟག་ནི། དག་པའི་བསམ་པ་རྒྱུད་ལ་མི་སྐྱེ་བས་ཆོས་བྱ་མི་ཁོམ་མོ། །གཉིས་པ་འབྱོར་པ་ལ་གསུམ། །
རང་གི་འབྱོར་པ་དང་། གཞན་གྱི་འབྱོར་པ་དང་། ངོ་བོ་ཉིད་ཀྱི་འབྱོར་པའོ། །རང་གི་(༦༩ན)འབྱོར་པ་
ལ་གསུམ། ཡུལ་དབུས་སུ་སྐྱེས་པ་དང་། དབང་པོ་ཚང་བ་དང་། གཞན་དབང་དུ་མ་གྱུར་པའོ། །ཡུལ་
དབུས་ནི། དཀོན་མཆོག་གི་རྟེན་དང་བཤད་སྒྲུབ་ཚུལ་བཞིན་དུ་ཡོད་པའོ། །དབང་པོ་ཚང་བ་ནི། མིག་ལ་
སོགས་པའི་དབང་པོ་ལྔ་ཚང་ལ་མ་ཉམས་པའོ། །གཞན་གྱི་དབང་དུ་མ་གྱུར་པ་ནི་རྐྱེན་ངན་གྱིས་བསྒྱུར་
དུ་མ་བཏུབ་པའོ། །གཉིས་པ་གཞན་འབྱོར་གསུམ་ནི། སངས་རྒྱས་འཇིག་རྟེན་ཏུ་བྱོན་པ་དང་། ཆོས་
བསྟན་པ་དང་། དེའི་བསྟན་པ་གནས་པའི་རྗེས་སུ་སློབ་པའོ། །བུདྡྷ་འཇིག་རྟེན་དུ་བྱོན་པ་ནི། སངས་རྒྱས་
ཤཱཀྱ་ཐུབ་པ་བྱོན་ནས་མཛད་པ་བཅུ་གཉིས་ཀྱིས་འགྲོ་བའི་དོན་མཛད་པའོ། །ཆོས་བསྟན་པ་ནི། །འཁོར་
རྣམ་བཞི་སོགས་ལ་གནས་གསུམ་དུ་འཁོར་ལོ་རིམ་པ་གསུམ་ལ་སོགས་པའི་ཆོས་གསུངས་པའོ། །བསྟན་
པ་གནས་པ་ནི། སྡེ་སྣོད་གསུམ་གྱི་ཆོས་རྟོགས་པ་དང་ལུང་དང་། འབྲས་བུ་དང་སྒྲུབ་པ་ལ་སྤྱོད་པའི་
དུས་སོ། །ངོ་བོ་ཉིད་ཀྱི་འབྱོར་པ་གསུམ་ནི། རང་ཆོས་ལ་
ས་ལ་དད་པ་དང་། དད་ནས་འཇུག་པ་དང་། ལས་
ལས་ཀྱི་
མཐའ་མ་ལོག་པའོ། །རང་ཆོས་ལ་དད་པ་ནི། འདོད་པའི་དད་པས་བྱང་ཆུབ་ཐོབ་ པར་ འདོད། དང༌ བའི་
- 1 13 -



མ་ཎི་བཀའ་འབུམ།
དད་པས་སྤྲོ་ཞིང་བསྒྲུབ་པར་འདོད། ཡིད་ཆེས་པའི་དད་པས་ངེས་ཤེས་འདྲོངས་པ་ལ་བྱའོ། །ཆོས་ལ་
འཇུག་པ་ནི། སྡིག་པ་མི་དགེ་བཅུ་སྤངས་ཏེ་དགེ་བཅུ་དང་དུ་ལེན་པ་ལ་བྱའོ། །ལས་ཀྱི་མཐའ་མ་ལོག་
པ་ནི། མཚམས་མེད་པ་ལ་སོགས་པའི་ལས་ངན་པ་ལ་མི་སྤྱོད་པའོ། །གསུམ་པ་རྙེད་པར་དཀའ་བ་ལ་
གསུམ་སྟེ། རྙེད་པར་དཀའ་བའི་གཏན་ཚིགས། རྙེད་པར་དཀའ་བའི་དཔེ། རྙེད་པར་དཀའ་བས་མ་རྙེད་
པའི་སྐྱོན་ནོ། །དང་པོ་རྙེད་པར་དཀའ་བའི་གཏན་ཚིགས་ནི། དགྲ་དང་གཉེན་བཤེས་ཡུལ་ཞིང་ཁང་
ཁྱིམ་ཟས་སྐོམ་ལ་སོགས་པའི་སྣང་བ་འབྲིད་མཁས་པ་དང་གཅིག །རིག་ཅོལ་ཆུང་ཞིང་དེ་དག་གི་རྗེས་
སུ་འབྲང་བ་དང་གཉིས། མ་བརྟགས་པའི་འཁོར་བ་ཉམས་དགའ་བ་དང་གསུམ། གཅིག་མ་སངས་པར་
(༦༩བ)གཅིག་འོང་བས་སྡུག་བསྔལ་འཕྲོ་གཤིན་པ་དང་བཞི། རྐྱེན་ངན་དང་ཕྲད་ན་རང་དབང་མེད་
པར་ཉོན་མོངས་པ་དབང་ཆེ་བ་དང་ལྔ། འགག་ལ་བབ་ན་ཆོས་བཞིན་མི་བྱེད་པར་གཟུང་འཛིན་གྱི་འཕྲད་
དམ་པ་དང་དྲུག །ལས་ངན་ལ་བག་ཆགས་གོམས་པས་ཞེན་ཆགས་ཁ་དྲག་པ་དང་བདུན། གོ་གོ་འདྲ་ལ་
མི་གོ་བས་མ་རྟོགས་པའི་རྒྱ་མཚོ་གཏིང་རིང་བ་དང་བརྒྱད། སྔོན་བསགས་ཀྱི་ལས་དབང་ཆེ་བས་ལས་
ཀྱི་འཁོར་ལོ་ཤུགས་དྲག་པ་དང་དགུ་སྟེ། དེ་རྣམས་ཀྱིས་རྙེད་པར་དཀའོ། །གཉིས་པ་རྙེད་པར་དཀའ་བའི་
དཔེ་ནི། ཕྱིའི་རྒྱ་མཚོ་ལ་རུས་སྦལ་ལོང་བ་གཅིག་དང་གཉའ་ཤིང་བུ་ག་གཅིག་པ་ཅིག་ཡོད་ནས། རུས་
སྦལ་དེ་ལོ་བརྒྱ་ནས་སྟེང་དུ་ལན་རེ་འཕྱོ་ན། གཉའ་ཤིང་གི་བུ་ག་དེར་རུས་སྦལ་གྱི་མགྲིན་པ་ཚུད་པ།
དཀའ་བ་དང་འདྲའོ། །གསུམ་པ་རྙེད་པར་དཀའ་བས་མ་རྙེད་པའི་སྐྱོན་ནི། འཁོར་བར་ཚུད་ན་འཁོར་བ་
ནས་ཐར་བ་དཀའ་བས། བྱང་ཆུབ་ཀྱི་འབྲས་བུ་མི་རྙེད་པས་སྐྱོན་ཡིན་ནོ། །སྤྱི་དོན་གཉིས་པ་འཆི་བ་མི་
རྟག་པ་བསྒོམ་པ་ལ། འཆི་བ་སྒོམ་པ་དང་། མི་རྟག་པ་སྒོམ་པ་དང་། འཆི་བ་དངོས་སྒོམ་པའོ། །འཆི་བ་
སྒོམ་པ་ལ་གསུམ་སྟེ། འཆི་ངེས་པ་ནི། ནམ་འཆི་ཆ་མེད་པ། འཆི་བ་ལ་ཅིས་ཀྱང་མི་སྟོངས་པའོ། །འཆི་
ངེས་པ་ལ་གསུམ། སྔོན་མ་ཤི་བར་ལུས་པ་མེད་པས་ཀྱང་འཆི་ངེས། འདུས་བྱས་ཐམས་ཅད་མི་རྟག་པས་
ཀྱང་འཆི་ངེས། ཚེ་སྐད་ཅིག་མར་མི་སྡོད་པས་ཀྱང་འཆི་ངེས་སོ། །དང་པོ་སྔོན་མ་ཤི་བར་ལུས་པ་མེད་པས་
ཀྱང་འཆི་ངེས་པ་ནི། སྐྱེས་ཀྱི་རྟིང་ལ་འཆི་ངེས་ཏེ། སྔར་སྐྱེས་པ་རྣམས་ལ་མ་ཤི་བའི་སེམས་ཅན་གཅིག་
- 114 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཀྱང་མེད། མ་ཤི་བ་མཐོང་བ་དང་ཐོས་པ་མེད་པས་འཆི་ངེས་སོ། །གཉིས་པ་འདུས་བྱས་ཐམས་ཅད་མི་རྟག་
པས་འཆི་ངེས་པ་ནི། ལུས་འབྱུང་བ་བཞི་ལས་གྲུབ་པས་ཡན་ལག་ལྔ། དོན་སྙིང་ལྔ། སྣོད་དྲུག །ཤ་ཁྲག་
རུས་པ་པགས་པ་སྤུ་དང་བཅས་པ་གང་སྣང་ཡང་འཇིག་གོ །གསུམ་པ་ཚེ་སྐད་ཅིག་ཀྱང་མི་སྡོད་པས་འཆི་
ངེས་པ་ནི། དུས་སྐད་ཅིག་ཀྱང་མི་སྡོད་དེ་ཆུ་བོའི་(༧༠ན)གཞུང་བཞིན་དུ་འཆི་བ་ལ་ཉེར་འགྲོ་ཞིང་། མི་འཆི་
བའི་ཕྱོགས་སུ་སྐད་ཅིག་ཀྱང་མི་ལྡོག །ཉིན་དང་མཚན་མོ། ཞག་དང་ཟླ་བས་ལོ་སོང་ནས་ཚེ་འཛད་པ་
ཡིན་ནོ། །གཉིས་པ་ནམ་འཆི་ཆ་མེད་པ་ལ་གསུམ། ལུས་ལ་སྙིང་པོ་མེད་པས་ནམ་འཆི་ཆ་མེད་པ་དང་། ཚེ་
ལ་ངེས་པ་མེད་པས་ནམ་འཆི་ཆ་མེད་པ་དང་། འཆི་རྐྱེན་མང་བས་ནམ་འཆི་ཆ་མེད་པའོ། །ལུས་ལ་སྙིང་པོ་
མེད་པས་ནམ་འཆི་ཆ་མེད་པ་ནི། །བུ་ཆུང་ནས་བྱིས་པ་དང་དར་མར་འགྱུར། དེ་ནས་རྒན་པོ་དང་རྒན་མོར་
འགྱུར་ཏེ། འབྱུང་བ་རྙིངས་ནས་ལུས་ལ་སྙིང་པོ་བརྟན་པ་མེད་པས་ཀྱང་འཆི་ངེས་པའོ། །གཉིས་པ་ཚེ་ལ་
ངེས་པ་མེད་པས་ནམ་འཆི་ཆ་མེད་པ་ནི། །ཚེ་ལ་དུས་བཏབ་པ་མེད་པས་ལ་ལ་མའི་མངལ་དུ་འཆི། །ལ་
ལ་སྐྱེས་མ་ཐག་ནས་འཆི། ལ་ལ་བུ་ཆུང་དང་བྱིས་པ་ལ་འཆི། ལ་ལ་དར་མ་དང་དར་ཡོལ་ལ་འཆི། ལ་ལ་
རྒན་པོ་དང་རྒན་མོ་ལ་འཆི་བས། ནམ་འཆི་ཆ་མེད་དོ། །གསུམ་པ་འཆི་རྐྱེན་མང་བས་ནམ་འཆི་ཆ་མེད་
པ་ནི། རླུང་མཁྲིས་བད་ཀན་འདུས་པའི་ནད་དང་། གདོན་བགེགས་ཀྱི་བར་ཆད་དང༌། དུག་དང་མེ་ཆུ་
ལ་སོགས་པ་རྐྱེན་ཅིས་འཆི་ཆ་མེད་དོ། །གསུམ་པ་འཆི་བ་ལ་གཞན་ཅིས་ཀྱང་མི་སྟོངས་པ་ལ་གསུམ་སྟེ།
རང་གི་ ལུས་ ཀྱིས་ མི་ སྟོངས་། འཁོར་ གཡོག་ འབྲེལ་ བས་ མི་ སྟོངས། ནོར་ རྫ་ས་ ལོངས་ སྤྱོད་ ཀྱིས་ མི་
སྟོངས་པའོ། །དང་པོ་ལུས་ཀྱིས་མི་སྟོངས་པ་ནི་ལུས་ལ་བཟའ་བཏུང་གོས་སྟན་ཞྭ་ལྷམ་ལ་སོགས་པས་
མི་དབུལ་བར་བྱས་ནས་མཛེས་ཀྱང་། འཆི་བའི་དུས་སུ་གདོང་གི་བཀྲག་མདངས་ཤོར། མིག་ཁོང་དུ་
རྡིབ། སོ་གཙིགས། སྣ་ཞོམ། མཆུ་མི་འདུས། ལུས་མི་ཐེག་དྲི་མི་ཞིམ། ལུས་བེམས་པོ་བོར་ནས། སེམས་
རིག་རིག་པོ་འདི་ཐོན་ནས་འགྲོ་བས། རང་གི་ལུས་ཀྱིས་ཀྱང་མི་སྟོངས་སོ། །གཉིས་པ་འཁོར་གཡོག་
དང་འབྲེལ་པས་མི་སྟོངས་པ་ནི། རང་གི་ཕ་མ་གྲོགས་དང་བུ་ཚ་ཉེ་དུ་རྣམས་བརྩེ་གདུང་འབྲལ་མི་ཕོད་
པ་ཡོད་ཀྱང༌། འཆི་བའི་ཚེ་དེ་རྣམས་(༧༠བ)ཀྱིས་བཟུང་དུ་མེད། བཤོལ་བཏབ་དུ་མེད། དེ་རྣམས་ལ་
- 1 15 -



མ་ཎི་བཀའ་འབུམ།
ཆོགས་ཀྱང་སྐད་ཅིག་ཀྱང་བསྡད་དབང་མེད། དང་པོ་སྐྱེས་ཀྱང་གཅིག་པུར་སྐྱེས། མཐར་འཆི་ཡང་གཅིག་
པུར་འཆི་བ་ཡིན་ནོ། །གསུམ་པ་བསགས་པའི་ནོར་རྫས་ཀྱིས་མི་སྟོངས་པ་ནི། སྡིག་པ་དང་བསྡོས་ནས་
གཡོ་ཁྲམ་སེར་སྣ་བསད་བཅད་སྣ་ཚོགས་དང་། སྲོག་དང་བསྡོས་ནས་ཇག་ཆོམ་རྐུ་ཚོང་དང་སོ་ནམ་བྱས་
ནས་བསགས་ཀྱང་། ནོར་གྱིས་བླུར་མེད། གཤོལ་གདབ་ཏུ་མེད། དགྱེར་དུ་མེད། རང་སྦར་ལག་སྟོང་པར་
འགྲོ །ནོར་བུ་ཚ་དང་འབྲེལ་པས་ཁྱེར་ནས་རོ་གོས་ཧྲུལ་ཐུག་གཅིག་གིས་གཏུམས་ཏེ། སེམས་ཀྱི་སྡིག་པ་
ཁུར་ནས་འགྲོའོ། །གཉིས་པ་མི་རྟག་པ་སྒོམ་པ་ལ། དཔེ་དགུའི་སྒོ་ནས་བསྒོམ་སྟེ། སྐར་མ་རབ་རིམ་
མར་མེ་དང་། །སྒྱུ་མ་ཟིལ་པ་སྨིག་རྒྱུ་དང༌། །རྨི་ལམ་གློག་དང་སྤྲིན་ལྟ་བུ། །འདུས་བྱས་ཆོས་རྣམས་དེ་ལྟར་
བརྟག །ཅེས་པ་དེ་ལ་གསུམ་ཚན་གསུམ་སྟེ། འཁོར་བའི་རང་བཞིན། སྐར་མ་རབ་རིབ་མར་མེ་གསུམ།
འཁོར་བའི་མཚན་ཉིད་མི་རྟག་པ། སྒྱུ་མ་ཟིལ་པ་སྨིག་རྒྱུ་གསུམ། འཁོར་བའི་སྡུག་བསྔལ་ལ་ངེས་པར་
འབྱུང་བ་། རྨི་ལམ་གློག་དང་སྤྲིན་གསུམ་མོ། །དང་པོ་འཁོར་བའི་རང་བཞིན་ནི་སྐར་མ་རབ་རིབ་མར་
མེ་གསུམ་སྟེ། དེ་ལ་འཁོར་བའི་རྒྱུ་དང་། སྣང་ལུགས་དང་། འཁོར་བའི་གྲོལ་ལུགས་སོ། །དང་པོ་འཁོར་
བའི་རྒྱུ་ནི། མར་མེ་ལ་དཔེ་བཞག་སྟེ། ཀོང་བུ་འབྲུ་མར་སྡོང་རས་ཏེ། རྒྱུ་རྐྱེན་དེ་གསུམ་ཚོགས་པས་མར་
མེ་འབྱུང་བ་ལྟར། འཁོར་བ་སྐྱེད་པར་བྱེད་པའི་རྒྱུ་ཀུན་གཞི་སྟེ་ཀོང་བུ་དང་འདྲ་བ་ཡིན། འཁོར་བར་བྱེད་
པའི་རྐྱེན་འདོད་ཆགས་ཞེ་སྡང་གཏི་མུག་སྟེ། དུག་གསུམ་མར་ཁུ་ལྟ་བུ་ཡི། དེ་ལ་བདག་ཏུ་འཛིན་པ་སྡོང་
བུ་ལྟ་བུ་སྟེ། རྒྱུ་རྐྱེན་དེ་རྣམས་ཚོགས་ནས་ལུས་བླངས་པས། སྡུག་བསྔལ་གྱི་མེ་ཆེར་འབར་ཏེ། འགྲོ་བ་
རིགས་དྲུག་ཏུ་སྐྱེས་ནས་འཁོར་བས། ཞེ་སྡང་རྒྱུ་དང་བཅས་པས་དམྱལ་བར་སྐྱེས། ཚ་གྲང་གི་སྡུག་བསྔལ་
མྱོང་། སེར་སྣ་རྒྱུ་དང་(༧༡ན)བཅསཾ་པས་ཡི་དྭགས་སུ་སྐྱེས། བཀྲེས་སྐོམ་གྱི་སྡུག་བསྔལ་མྱོང་། གཏི་མུག་
རྒྱུ་དང་བཅས་པས་དུད་འགྲོར་སྐྱེས། བཀོལ་སྤྱོད་ཀྱི་སྡུག་བསྔལ་མྱོང་། འདོད་ཆགས་རྒྱུ་དང་བཅས་པས་
མིར་སྐྱེས། སྐྱེ་རྒ་ན་འཆིའི་སྡུག་བསྔལ་མྱོང་། ཕྲག་དོག་རྒྱུ་དང་བཅས་པས་ལྷ་མ་ཡིན་དུ་སྐྱེས། འཐབ་
རྩོད་ཀྱི་སྡུག་བསྔལ་མྱོང༌། ང་རྒྱལ་རྒྱུ་དང་བཅས་པས་ལྷར་སྐྱེས། ལྟུང་བའི་སྡུག་བསྔལ་མྱོང་། དེ་ལྟར་
གཅིག་ནས་གཅིག་ཏུ་འཁོར་ཏེ་སྡུག་བསྔལ་མཐའ་ཡས་སོ། །གཉིས་པ་འཁོར་བའི་སྣང་ལུགས་ནི། དཔེ་
- 1 16 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རབ་རིབ་ལྟ་བུ་སྟེ། འགྲོ་བ་རིགས་དྲུག་གི་སྡུག་བསྔལ་དེ་དོན་ལ་ཡོད་དམ་བྱས་ན། རབ་རིབ་ཅན་གྱི་
མིག་ལམ་དུ་སྐྲ་ཤད་དམ་ཁབ་འཛག་པའམ་སྐར་མ་འཁྲུལ་པའམ་འཇའ་འོད་འཁྱིལ་པ་མཐོང་བ་དང་
འདྲ་བར། དེ་ལྟར་གྱི་སྣང་བ་ལ། ཕ་མ་བུ་ཚ་དགྲ་གཉེན་ནོར་རྫས་ལོངས་སྤྱོད་ཇི་ལྟར་སྣང་ཡང་། བློ་འཁྲུལ་
པའི་ངོ་བོར་གང་ཡང་མེད་པ་ལ་ཡོད་པར་བཟུང་། ཡོད་པ་ལ་མེད་པར་བཟུང་བས། མིག་ནད་ཅན་གྱི་མིག་
དང་འདྲའོ། །གསུམ་པ་འཁོར་བའི་གྲོལ་ལུགས་ནི། འཁོར་བ་འདི་སྤངས་སམ་ཞེ་ན། སྐར་མ་ལྟ་བུ་ཡིན་
ཏེ། སྐར་མ་ནི་མུན་པ་ལ་སྣང་གི་ཉི་མ་ཤར་ནས་མི་སྣང་ངོ༌། །དཔེ་དེ་བཞིན་དུ། འཁོར་བའི་སྡུག་བསྔལ་
འདི་རྣམས་མ་རིག་པ་ལ་བརྟེན་ནས་སྣང་སྟེ། ལྷན་ཅིག་སྐྱེས་པའི་མ་རིག་པས་ནང་དུ་བདག་ཏུ་བཟུང་།
ཀུན་དུ་བརྟགས་པའི་མ་རིག་པས་ཕྱི་རོལ་ཚོགས་དྲུག་གི་ཡུལ་འདི་བདག་གིར་བཟུང་། ལས་རྒྱུ་འབྲས་
ལ་རྨོངས་པའི་མ་རིག་པས་དུག་ལྔ་ལ་སྤྱད་པས་འགྲོ་དྲུག་གི་གནས་སུ་འཁོར་རོ། །དེ་བཞིན་དུ་རང་གི་
སེམས་ཉིད་ལྷན་ཅིག་སྐྱེས་པའི་ཡེ་ཤེས་དང་། ཆོས་ཉིད་རང་བྱུང་ཡེ་ཤེས་རྩལ་གྱི་ཉི་མ་ཤུགས་ལ་འཆར་
བས། ཆོས་ཉིད་རང་ཤར་རང་གྲོལ་གྱི་ཉི་འོད་དེས། ཆགས་སྡང་རང་སར་གྲོལ་ནས་སྡུག་བསྔལ་གྱི་སྐར་མ་
མི་སྣང་སྟེ། འཁོར་བ་མ་སྤངས་རང་སར་གྲོལ་ལོ། །གཉིས་པ་འཁོར་བ་མི་རྟག་པའི་དཔེ་གསུམ་ནི། སྒྱུ་མ་
(༧༡བ)ཟིལ་པ་སྨིག་རྒྱུ་གསུམ་སྟེ། འཁྲུལ་སྣང་ལ་ངེས་པ་མེད་པ་དང་། འཁྲུལ་པར་ཤེས་པ་དང་། ཤེས་
ནས་འཁྲུལ་པ་ལོག་པའོ། །དང་པོ་འཁྲུལ་སྣང་མ་ངེས་པ་ནི། སྒྱུ་མའི་དཔེས་བསྟན་ཏེ། སྒྱུ་མ་མཁན་མཁས་
པས། རྡེའུ་དང་། ཤིང་བུ་ལ་སོགས་པ་ལ་སྔགས་དང་རྫས་ཀྱི་སྦྱོར་བས། རྟ་དང་གླང་པོ། སྐྱེས་པ་དང་བུད་
མེད་ལ་སོགས་པར་བྱས་པ་ལ། ལྟད་མོའི་མི་བདེན་པར་བཟུང༌། སྒྱུ་མ་མཁན་པོས་རྫུན་པར་ཤེས། སྔགས་
མ་ཐེབས་པའི་མི་ལ་སྣང་རྒྱུ་མེད་དོ། །དེ་བཞིན་དུ་ད་ལྟར་གྱི་སྣང་ཚུལ་འདི་རྣམས། ཐ་མལ་པས་བདེན་
པར་བཟུང་། རྣལ་འབྱོར་པས་རྫུན་པར་ཤེས། སངས་རྒྱས་ལ་སྣང་རྒྱུ་མེད་པས་དེ་ལྟར་ཤེས་པར་བྱས་
ལ། ནང་དུ་རང་གི་བདག་མེད་ཀྱི་རྣལ་འབྱོར་སྒོམ་མོ། །གཉིས་པ་འཁྲུལ་སྣང་དུ་ཤེས་པ་ནི་ཟིལ་པའི་
དཔེས་བསྟེན་ཏེ། དེ་ལ་གསུམ་ལུས་རྩ་དང་འདྲ། སྲོག་ཟིལ་པ་དང་འདྲ། ལུས་སེམས་བྲལ་བ་ཟིལ་པ་
ཡལ་བ་དང་འདྲའོ། །ལུས་རྩྭ་དང་འདྲ་བ་ནི། ལུས་ལ་ཚ་གྲང་བཀྲེས་སྒོམ་དུ་སྣང་པས་རྩའི་སྡོང་བུ་དང་
- 1 17 -



མ་ཎི་བཀའ་འབུམ།
འདྲའོ། །རྣལ་འབྱོར་པ་ལུས་ལ་ཆགས་པ་མེད་པས་ཕུང་པོ་བོར་དང་མ་བོར་མེད་དོ། །སྲོག་ཟིལ་པ་དང་
འདྲ་བ་ནི། ཟིལ་པ་ནམ་འབོར་ཆ་མེད་པ་དང་འདྲ་བར། ཚེ་སྲོག་ནམ་འབོར་ཆ་མེད་པས། ཐ་མལ་པ་ལ་
འཆི་བར་སྣང་། རྣལ་འབྱོར་པ་ལ་ཡེ་ཤེས་སྒྱུ་མའི་སྐུར་སྣང་ངོ༌། །ཤེས་ནས་འཁྲུལ་པ་ལྡོག་པ་ནི་སྨིག་
རྒྱུའི་དཔེས་བསྟེན་ཏེ། ཐག་རིངས་མི་ཡིས་ཆུ་རུ་མཐོང་། དྲུང་དུ་ཕྱིན་པས་ཆུ་མེད་རྫུན་པར་ཤེས། བར་
དུ་ཉེ་བས་རབ་རིབ་ཙམ། དེ་བཞིན་དུ་དབང་པོ་ཚོགས་དྲུག་གི་སྣང་བ་འདི། ཐ་མལ་པ་ཡིས་བདེན་པར་
བཟུང་། །ལམ་པ་རྣམས་ཀྱིས་བརྫུན་པར་གོ །གྲོལ་བ་རྣམས་ལ་སྣང་བ་ཙམ། །རྟོགས་ལྡན་རྣམས་ལ་སྣང་
རྒྱུ་མེད་དོ། །གསུམ་པ་འཁོར་བའི་སྡུག་བསྔལ་ལས་ངེས་པར་འབྱུང་བ་ནི། རྨི་ལམ་གློག་དང་སྤྲིན་གསུམ་གྱི་
དཔེས་བསྟན་ཏེ། འདས་པའི་ཆོས་རྨི་ལམ་དང་འདྲ། ད་ལྟར་བའི་ཆོས་གློག་ (༧༢ན)དང་འདྲ། མ་འོངས་
པའི་ཆོས་སྤྲིན་དང་འདྲའོ། །དང་པོ་འདས་པའི་ཆོས་རྨི་ལམ་དང་འདྲ་བ་ནི། རྨི་ལམ་རྨིས་པའི་ཚེ་བདེན་
པ་པོ་ཡིན་པ་པོར་ཡོད་ཀྱང་། སད་པའི་གནས་སྐབས་མི་བདེན་ནོ། །དེ་བཞིན་དུ་ད་ལྟར་གྱི་སྣང་བ་དང་
དྲན་རིག་ཐམས་ཅད་བདེན་པ་པོ་ཡིན་པ་པོར་ཡོད་ཀྱང་། དེའི་རྗེས་སུ་ཞུགས་པའི་ཡུལ་མ་མཆིས་སོ། །
གཉིས་པ་ད་ལྟར་པའི་ཆོས་གློག་དང་འདྲ་བ་ནི། འདི་ལྟར་གྱི་སྣང་བ་དྲན་རྟོག་གློ་བུར་བ་ཐམས་ཅད་
གློག་དང་འདྲ་སྟེ། རྐྱེན་སྣང་གང་བྱུང་སྐད་ཅིག་གིས་རང་སར་དངས་སོ། །གསུམ་པ་མ་འོངས་པའི་ཆོས་
སྤྲིན་དང་འདྲ་བ་ནི། ད་ལྟར་མེད་ཀྱང་ད་ལྟར་འོང་། ད་ལྟར་བྱུང་ཡང་ད་ལྟ་ཡལ་ཏེ། འདོད་པས་འགྲུབ་པའི་
ངེས་པ་མེད་དོ། །དེ་ཐམས་ཅད་དྲིལ་བས། འདུས་བྱས་ཐམས་ཅད་མི་རྟག་པ། །འདུས་བྱས་དགྲ་གཉེན་
ལ་སོགས་པའི། །དུག་གསུམ་མཚུངས་པས་མར་མེ་འདྲ། །མེད་པར་སྣང་ཡང་རབ་རིབ་ཙམ། །སྤངས་
པས་མི་སྤོངས་སྐར་མ་ཙམ། །མི་རྟག་པ་ནི་ཟིལ་པ་འདྲ། །ཉིང་མཚམས་སྦྱོར་བ་ཆུ་བུར་རོ། །སྣང་ཙམ་
མི་བདེན་སྒྱུ་མར་ལྟ། །འདས་པའི་ཆོས་ནི་རྨི་ལམ་འདྲ། །ད་ལྟར་སྣང་བ་གློག་ལྟ་བུ། །མ་འོངས་པ་ནི་སྤྲིན་
བཞིན་ནོ། །འདས་དང་མ་འོངས་ད་ལྟར་གསུམ། །སྐད་ཅིག་མ་ཡི་རྒྱུན་དུ་ལྟ། །འདུས་བྱས་ཆོས་རྣམས་
དེ་ལྟར་བལྟ། །འདུས་མ་བྱས་ཀྱི་ཆོས་ཉིད་ལ། །བལྟ་བྱ་དང་ནི་ལྟ་བྱེད་མེད། །མཐོང་བ་ཀུན་དང་ཡོངས་
བྲལ་ནས། །མ་མཐོང་བ་དེ་མཐོང་དུ་རུང༌། །དེ་ཕྱིར་ནང་དུ་བདག་མེད་སྒོམ། །གསུམ་པ་འཆི་བ་དངོས་
- 118 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྒོམ་པ་ལ་གསུམ། འབྱུང་བ་ལྔའི་ཐིམ་ཚུལ་དང་། ཕྱིའི་སྣང་བ་འདུ་ཚུལ་དང་། རླུང་ལྔའི་འབྲོས་ཚུལ་ལོ། །
དང་པོ་འབྱུང་བ་ལྔའི་ཐིམ་ལུགས་ནི། །ཤ་ས་ལ་ཐིམ་པའི་རྟགས་སུ་ལུས་ལྕི། འགྲོ་མི་ནུས། བག་བཞི་ས་
ལ་ལྟུང་ངོ༌། ཁྲག་ཆུ་ལ་ཐིམ་པའི་རྟགས་སུ་ཁ་སྣ་སྐམ་ཧུར་ཏེ་འགྲོ །དྲོད་མེ་ལ་ཐིམ་པའི་རྟགས་སུ་ལུས་
གྲང་ཞིང་རྐང་མཐིལ་ནས་དྲོས་ཡར་སྡུད་དོ། །དབུགས་རླུང་ལ་ཐིམ་པའི་རྟགས་སུ་དབུགས་ཆད་དོ། །
རླུང་ཡིད་ཀྱི་རྣམ་( ༧/༢བ)པར་ཤེས་པ་ལ་ཐིམ་པའི་རྟགས་སུ་ཤེས་པ་ལྡང་ཞིང་འཁྲུགས་ཏེ། ཚོགས་དྲུག་
འབྱུང་བའི་རླུང་འཐབ་ཅིང་འཁྲུགས་པས། རླུང་དང་རིག་པ་བྲལ་ནས་ལུས་སེམས་འབྲལ་ལོ། །གཉིས་
པ་ཕྱིའི་སྣང་བ་འདུ་ཚུལ་ནི། དེའི་དུས་སུ་ཕྱིའི་སྣང་བ་འདི་ཉི་མ་ནུབ་ལ་ཁད་པའི་གྲིབ་སོ་བཞིན་ནམ།
ས་སྲོས་པ་བཞིན་དུ་ནག་འུབས་ཀྱིས་སོང་ནས། རིག་པ་བཀྲག་ཧྲི་གེ་བ་འདི་སྙིང་གའི་དཀྱིལ་དུ་འདུས་
ཏེ། ངག་ཏུ་འདིའང་བྱུང་ཞེས་མི་ཐོན་ནོ། །དྲན་པ་མྱོང་ལ་འོང་། དེ་ནས་དབུགས་ཆད་པ་དང་། རིག་པ་
སྙིང་གི་དཀྱིལ་དུ་བརྒྱལ་ནས་སྡོད་དོ། །གསུམ་པ་རླུང་ལྔའི་འབྲོས་ཚུལ་ནི། འཇིགས་བྱེད་དོན་གྱི་རླུང་
འབྲོས་པའི་རྟགས་སུ་རྐང་ལག་མི་ཐེག །སྒྱིད་པ་སྐྱུར། སྨྲ་དཀའ། མིག་བཟློག །ཡན་ལག་རེངས།
དབུགས་སོག་སོགས་འབྱུང་ངོ་། །བཀྲག་དང་གཟི་མདངས་བསྐྱེད་པའི་རླུང་འབྲོས་པའི་རྟགས་སུ། མདོག་
ཤོར། ཤ་ཚ། ཁ་སྣ་སྐམ་ཞིང་ངལ་དུབ་སུ་བརྩེར་འགྲོ །ཤི་དྲི་སྣོམ་མོ། །དངས་སྙིགས་འབྱེད་པའི་རླུང་
འབྲོས་པའི་རྟགས་སུ། ཕོ་བ་དངས་སྙིགས་བྱེ་ནས་བཅུད་གནས་སུ་སྐྱེལ། སྙིགས་མ་ཐུར་ལ་སེལ། ལུས་
ཕུམས་སེར་ཁྱེར། བཟའ་བཏུང་ཟོས་པ་སྐྱུག་ཅིང་འབྱང་། དྲོད་འབེབས། མེའི་རླུང་འཕྲོས་པའི་རྟགས་སུ་
དྲོད་རྐང་མཐིལ་ནས་ཡར་འདུས་ནས་ལུས་ཀྱི་དྲོད་ཆད། སྙིང་རྗེ་མེད་པ་བསྐལ་པ་ལས་ཀྱི་རླུང་འབྲོས་
པའི་རྟགས་སུ། ལུས་ཀྱང་ཟི་ཆོད་ཆོད་པ་འོང་། རྩ་ཕྲན་གྱི་ཁྲག་རྣམས་སྲོག་པ་རྩར་འདུས་པས་རྐང་ལག་
གཡབ་གཡབ་པ་དང་འཆི་འཕྲས་བྱེད་པ་འབྱུང་
། སྲོག་པ་རྩ་ནས་སྙིང་གི་དཀྱིལ་དུ་ཁྲག་ཐིགས་པ་གཅིག་
བྱུང་བས་ཁ་དང་གདོང་པ་དང་། མིག་སྐྱ་ལོག་ལོག་པ་འོང་དབུགས་མདའ་གང་ཙམ་དུ་ནར་གྱིས་འགྲོ །
ཁྲག་ཐིགས་པ་གཉིས་བྱུང་བས། མགོ་གུག་གུག་ལ་འབྱུང་། དབུགས་མདའ་གང་ཙམ་གྱིས་ནར་འགྲོ །
ཁྲག་ཐིགས་པ་གསུམ་བྱུང་བས་ཨིག་ཨིག་པ་འོང་། དབུགས་ཕྱིར་ཕྱུང་ནས་ནང་དུ་སྡུད་མི་ཤེས་པས་
- 1 19 -



མ་ཎི་བཀའ་འབུམ།
དབུགས་ཆད། དེ་རྣམས་དགེ་བ་ཅན་(༧༣ན)ལ་སྡུག་བསྔལ་ཆུང་། དགེ་སྡིག་འབྲིང་ལ་སྡུག་བསྔལ་
འབྲིང་། སྡིག་པ་ཅན་ལ་སྡུག་བསྔལ་ཆེའོ། །ཉམས་སུ་བླངས་པའི་རྣལ་འབྱོར་པ་ལ་བདེ་བར་འབྱུང་ངོ༌། །
སྤྱི་དོན་གསུམ་པ་ལས་རྒྱུ་འབྲས་ལ་ངེས་ཤེས་བསྐྱེད་པ་ནི། དགེ་བའི་ལས་ཀྱིས་མཐོ་རིས་དང་། མི་དགེ་
བའི་ལས་ཀྱིས་ངན་སོང་དུ་སྐྱེ་སྟེ། མདོ་སྡེ་ལས། སྲོག་གཅོད་རྐུ་དང་ལོག་པར་གཡེམ། །བརྫུན་དང་ཕྲ་
མ་ཚིག་རྩུབ་དང་། །ངག་འཁྱལ་སྨྲ་བར་བྱེད་པ་དང་། །བརྣབ་སེམས་དང་ནི་གནོད་སེམས་དང༌། །ལོག་
པར་ལྟ་བར་བྱེད་པ་སྟེ། །འདི་དག་མི་དགེ་བཅུ་ཡིན་ཏེ། །མི་དགེ་བཅུ་སྤངས་དགེ་བཅུའོ། །ཞེས་གསུངས་
པས། མི་དགེ་བ་བཅུ་ལ། ལུས་ལ་གསུམ། ངག་ལ་བཞི། ཡིད་ལ་གསུམ་མོ། །ལུས་ཀྱི་གསུམ་ནི་སྲོག་
གཅོད་པ་དང་། མ་བྱིན་པར་ལེན་པ་དང་། འདོད་པས་ལོག་པར་གཡེམ་པའོ། །སྲོག་གཅོད་པ་ལ་གསུམ་
ལས། ཞེ་སྡང་གི་སྒོ་ནས་གསོད་པ་ནི། སྡང་བའི་སེམས་ཀྱིས་གསོད་པའོ། །འདོད་ཆགས་ཀྱི་སྒོ་ནས་
གསོད་པ་ནི། ཤ་ཁྲག་པགས་པ་ལ་སོགས་པ་འདོད་པའི་སེམས་ཀྱིས་གསོད་པའོ། །གཏི་མུག་གི་སྒོ་ནས་
གསོད་པ་ནི། སྡིག་ཏུ་མ་ཤེས་པར་རང་བཞིན་གྱིས་གསོད་པའོ། །སྲོག་གཅོད་ཀྱི་ཡན་ལག་ལ་གསུམ།
གཞན་གསོད་དུ་བཅུག་པ་དང་
། གསོད་པའི་ཕྱོགས་སུ་སེམས་ཅན་གཏོང་བ་དང༌། གསད་པ་ལ་དགའ་
བའོ། །སྲོག་གཅོད་ཀྱི་ཉེ་བར་ལེན་པ་ལ་གསུམ་སྟེ། སྦྱོར་བའི་དུས་སུ་གསོད་པར་སེམས་པ་དང་། དངོས་
གཞིའི་དུས་སུ་བསད་པ་དང་། རྗེས་ཀྱི་དུས་སུ་བསད་པ་ལ་དགའ་བའོ། །སྲོག་བཅད་པ་ལ་འབྲས་བུ་གསུམ་
འོང་སྟེ། རྣམ་པར་སྨིན་པའི་འབྲས་བུ་དམྱལ་བར་སྐྱེ། རྒྱུ་མཐུན་གྱི་འབྲས་བུ་སྲོག་གཅོད་པ་ལ་དགའ།
དབང་གི་འབྲས་བུ་ཚེ་ཐུང་ངོ་། །སྲོག་གཅོད་སྤོངས་པ་ལས་འབྲས་བུ་གསུམ་འབྱུང་སྟེ། རྣམ་སྨིན་གྱི་
འབྲས་བུ་ལྷ་མིན་སྐྱེ། རྒྱུ་མཐུན་གྱི་འབྲས་བུ་སྲོག་གཅོད་པ་ལ་མི་དགའ། དབང་གི་(༧༣བ)འབྲས་བུ་
གཟི་བརྗིད་ཆེ་ཞིང་ཚེ་རིང་ངོ༌། །གཉིས་པ་མ་བྱིན་པར་ལེན་པ་ལ་གསུམ་ལས། །མཐུས་མ་བྱིན་པར་
པ་ནི། འཕྲོག་འཇོམས་བྱེད་པ་ལ་སོགས་པའོ། །ཐབས་ཀྱིས་མ་བྱིན་པར་ལེན་པ་ནི། བྲེ་སྲང་ལ་ཟོལ་ཟོག་
བྱེད་པ་ལ་སོགས་པའོ། །སྒྱུས་མ་བྱིན་པར་ལེན་པ་ནི། གཡོ་ཁྲམ་སྣ་ཚོགས་བྱེད་པའོ། །མ་བྱིན་པར་ལེན་
པའི་འབྲས་བུ་ལ་གསུམ་ལས། རྣམ་སྨིན་གྱི་འབྲས་བུ་ཡི་དྭགས་སུ་སྐྱེ། རྒྱུ་མཐུན་གྱི་འབྲས་བུ་རྐུ་འཕྲོག་
- 120 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལ་དགའ་ཞིང་ལོངས་སྤྱོད་ཆུང་། དབང་གི་འབྲས་བུ་ལོ་ཐོག་བཙའ་སེར་དང་སད་ཀྱིས་ཁྱེར་རོ། །མ་བྱིན་
པར་ལེན་པ་སྤངས་པའི་འབྲས་བུ་ལ་གསུམ། རྣམ་སྨིན་གྱི་འབྲས་བུ་ལྷ་མིར་སྐྱེ། རྒྱུ་མཐུན་གྱི་འབྲས་བུ་རྐུ་
འཕྲོག་ལ་མི་དགའ་ལོངས་སྤྱོད་ཆེ། དབང་གི་འབྲས་བུ་ཡུལ་ལོ་ཐོག་ལེགས་པ་འབྱུང་བར་སྐྱེའོ། །འདོད་
པས་ལོག་པར་གཡེམ་པ་ལ་གསུམ། རང་གི་བུད་མེད་དང་། གཞན་གྱི་བུད་མེད་དང་། ཆོས་ཀྱིས་བསྲུངས་
པའི་བུད་མེད་དོ། །སྤྱིར་བུད་མེད་ལ་གནས་ཀྱིས་བསྲུངས་པ་དཀོན་མཆོག་གི་དྲུང་དུ་མི་སྤྱད། དུས་ཀྱིས་
བསྲུངས་པ་སྦྲུམ་མ་དང་། བསྙེན་གནས་བསྲུངས་པ་ལ་
་གནས་བསྲུངས་པ་ལ་མི་སྤྱད། ལུས་ཀྱིས་བསྲུངས་པ་ན་བ་ལ་མི་སྤྱད།
གཞན་གྱི་བུད་མེད་བདག་པོས་བསྲུངས་པ་ལ་མི་སྤྱད། ཆོས་ཀྱི་བསྲུངས་པ་དགེ་ཚུལ་ལམ་དགེ་བསྙེན་
ནམ་དགེ་སློང་མ་སྡོམ་པ་དང་ལྡན་པ་ལ་མི་སྤྱད། འདོད་ལོག་གི་འབྲས་བུ་ལ་གསུམ། རྣམ་སྨིན་གྱི་འབྲས་བུ་
ཡི་དྭགས་དང་། སྨད་འཚོང་མ་སོགས་ཀྱི་མངལ་དུ་སྐྱེ། རྒྱུ་མཐུན་གྱི་འབྲས་བུ་འདོད་ལོག་ལ་དགའ། དབང་
གི་འབྲས་བུ་གྲོགས་སྡུ་གུ་མི་རྙེད་དོ། །འདོད་ལོག་སྤངས་པའི་འབྲས་བུ་ལ་གསུམ་སྟེ། རྣམ་སྨིན་གྱི་འབྲས་
བུ་ལྟ་མིར་སྐྱེ། རྒྱུ་མཐུན་གྱི་འབྲས་བུ་འདོད་ཆགས་ཆུང་། དབང་གི་འབྲས་བུ་གྲོགས་སྡུ་གུ་རྙེད་པར་འགྱུར་
རོ། །ངག་གི་མི་དགེ་བ་བཞི་ལ། །རྫུན། ཕྲ་མ། ཚིབ་རྔུབ། ཀྱལ་པ་དང་བཞིའོ། །དང་པོ་རྫུན་ལ་གསུམ་
སྟེ། རྫུན་རླབས་པོ་ཆེ་ནི། མངོན་ཤེས་མེད་པར་ཡོད་ཟེར་བ་(༧༤ན)དང་། གྲུབ་ཐོབ་མ་ཡིན་པར་གྲུབ་
ཐོབ་ཏུ་ཁས་ལེན་པའོ། །རྫུན་ཕྲན་ཚེགས་ནི་དགོས་ཆེད་མེད་པོར་ཡང་ཡང་སྨྲ་བའོ། །སྨད་པའི་རྫུན་ནི།
གཞན་གྱི་སྐྱོན་མཚང་བརྗོད་ནས་གཤེ་སྐུར་འདེབས་པའོ། །རྫུན་སྨྲས་པའི་འབྲས་བུ་ལ་གསུམ་སྟེ། རྣམ་
སྨིན་གྱི་འབྲས་བུ་ངན་སོང་དུ་སྐྱེ། མིར་སྐྱེས་ན་ཡང་སྐུར་པ་མང་བར་འགྱུར། རྒྱུ་མཐུན་གྱི་འབྲས་བུ་རྫུན་
ལ་དགའ་ཞིང་ཚིག་མི་བཙུན། དབང་གི་འབྲས་བུ་ཡུལ་ཉམས་མི་དགའ་བར་སྐྱེ་བར་འགྱུར། རྫུན་སྤངས་
པའི་འབྲས་བུ་ལ་གསུམ་སྟེ། རྣམ་སྨིན་གྱི་འབྲས་བུ་ལྷ་མིར་སྐྱེ། རྒྱུ་མཐུན་གྱི་འབྲས་བུ་ཅི་སྨྲས་བདེན་པར་
འཛིན། དབང་གི་འབྲས་བུ་ཡུལ་བཅུད་ཅན་དུ་སྐྱེའོ། །ཕྲ་མ་ལ་ཡང་གསུམ་ལས། གཅན་ཕྲ་ནི། མི་ཟེར་
བ་མང་པོ་ཟེར་བའོ། །ལྐོག་ཕྲ་ནི་ལྐོག་ཏུ་དབྱེན་འཛུད་པའོ། །ཟུར་ཕྲ་ནི། གཅིག་ལ་གཅིག་གཞོར་འདེབས་
པའོ། །ཕྲ་མ་བྱས་པ་ལ་འབྲས་བུ་གསུམ། རྣམ་སྨིན་གྱི་འབྲས་བུ་ངན་སོང་གསུམ་དུ་སྐྱེ། རྒྱུ་མཐུན་གྱི་
- 121 -



མ་ཎི་བཀའ་འབུམ།
འབྲས་བུ་ཕྲ་མ་ལ་དགའ་བར་འགྱུར། དབང་གི་འབྲས་བུ་ཡུལ་རྩུབ་མོ་མཐོ་དམའ་ཅན་དུ་སྐྱེའོ། །ཕྲ་མ་
སྤངས་པའི་འབྲས་བུ་ལ་གསུམ། རྣམ་སྨིན་གྱི་འབྲས་བུ་ལྷ་མིར་སྐྱེ། རྒྱུ་མཐུན་གྱི་འབྲས་བུ་ཐམས་ཅད་
བྱམས་པར་འགྱུར། དབང་གི་འབྲས་བུ་ཡུལ་ཉམས་དགའ་བར་སྐྱེའོ། །ཚིག་རྩུབ་ལ་གསུམ་ལས། ཤུགས་
ཀྱིས་རྩུབ་པ་ནི། རང་བཞིན་གྱིས་རྒོལ་འདོད་པའོ། །ལན་གྱིས་རྩུབ་པ་ནི། ཁ་འཐབ་ཅིང་ཤགས་འདེབས་
པའོ། །ཞེ་ནས་རྩུབ་པ་ནི། ཁོང་ནས་ངན་པས་མཐུ་གཏད་བྱེད་པ་ལ་སོགས་པ་ཡིན་ནོ། །ཚིག་རྩུབ་ཀྱི་
འབྲས་བུ་ལ་གསུམ་སྟེ། རྣམ་སྨིན་གྱི་འབྲས་བུ་ངན་འགྲོར་སྐྱེ། རྒྱུ་མཐུན་གྱི་འབྲས་བུ་ཚིག་རྩུབ་ལ་
དགའ། དབང་གི་འབྲས་བུ་ཡུལ་རྩུབ་མོ་རྟག་ཏུ་འཁྲུག་པ་བྱེད་པར་སྐྱེའོ། །ཚིག་རྩུབ་སྤངས་པའི་འབྲས་
བུ་ལ་གསུམ་སྟེ། རྣམ་སྨིན་གྱི་འབྲས་བུ་ལྷ་མིར་སྐྱེ། རྒྱུ་མཐུན་གྱི་འབྲས་བུ་རྒྱུད་འཇམ་པར་འགྱུར། དབང་
གི་འབྲས་བུ་ཡུལ་ཡངས་པར་(༧༤ བ)སྐྱེའོ། །ངག་འཁྱལ་པ་ལ་གསུམ་ལས། འཇིག་རྟེན་པའི་ངག་འཁྱལ་
ནི་མོ་བོན་ལ་སོགས་པའོ། །འཇིག་རྟེན་ལས་འདས་པའི་ངག་འཁྱལ་ནི་ཆོས་ལ་ཁ་བཟུང་ནས་གཅིག་ལ་
གཅིག་རྩོད་པའོ། །བདེན་པའི་ཚིག་ལ་ངག་འཁྱལ་བ་ནི། དམ་ཆོས་ལ་ཚིག་གི་ལྷད་བྱེད་པའོ། །ངག་
འཁྱལ་གྱི་འབྲས་བུ་ལ་གསུམ། རྣམ་སྨིན་གྱི་འབྲས་བུ་ངན་སོང་གསུམ་དུ་སྐྱེ། རྒྱུ་མཐུན་གྱི་འབྲས་བུ་ངག་
འཁྱལ་ལ་དགའ། ངག་མི་སྙན། དབང་གི་འབྲས་བུ་ཡུལ་ལོ་ཐོག་མི་སྨིན་པར་སྐྱེའོ། །ངག་འཁྱལ་སྤངས་
པའི་འབྲས་བུ་ལ་གསུམ། རྣམ་སྨིན་གྱི་འབྲས་བུ་ལྷ་མིར་སྐྱེ། རྒྱུ་མཐུན་གྱི་འབྲས་བུ་བདེན་པར་སྨྲ་ཞིང་
ཚིག་བཙན། དབང་གི་འབྲས་བུ་ཆོས་ལ་ སྐུར་པ་མི་འདེབས་པར་འགྱུར་རོ། །ཡིད་ཀྱི་མི་དགེ་བ་གསུམ་ནི།
བརྣབ་སེམས་དང་གནོད་སེམས་དང་། ལོག་པར་ལྟ་བའོ། བརྣབ་སེམས་ལ་གསུམ་ལས། བདག་གི་ལ་
བརྣབ་སེམས་པ་ནི། རང་གི་འཁོར་དང་ལོངས་སྤྱོད་ལ་ཆགས་པའོ། །གཞན་གྱི་ལ་བརྣབ་སེམས་པ་ནི།
གཞན་གྱི་ནོར་རྫས་ལ་ཆགས་པའོ། །བདག་གཞན་གཉིས་ཀ་ལ་བརྣབ་སེམས་པ་ནི། རང་གཞན་གཉིས་
ཀའི་འཁོར་ལོངས་སྤྱོད་ལ་ཆགས་སེམས་དང་བརྣབ་སེམས་སྐྱེས་པའོ། །བརྣབ་སེམས་ཀྱི་འབྲས་བུ་ལ་
ཡང་གསུམ་ལས། རྣམ་སྨིན་གྱི་འབྲས་བུ་ངན་སོང་གསུམ་དུ་སྐྱེ། རྒྱུ་མཐུན་གྱི་འབྲས་བུ་འདོད་པ་ཆེ་ལ་
མི་རྙེད། གཞན་གྱིས་འཕྲོག །དབང་གི་འབྲས་བུ་ཡུལ་ལོ་ཐོག་མི་སྨིན་པར་སྐྱེའོ། །བརྣབ་སེམས་སྤངས་
ཁ 122 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པའི་འབྲས་བུ་ལ་གསུམ་སྟེ། རྣམ་སྨིན་གྱི་འབྲས་བུ་ལྷ་མིར་སྐྱེ། རྒྱུ་མཐུན་གྱི་འབྲས་བུ་ཡིད་ལ་གང་བསམ་
འགྲུབ། ཁྱད་པར་འབྱོར་པ་ཆེའོ། །དབང་གི་འབྲས་བུ་ལོ་ཐོག་ལ་སོགས་པ་སྨིན་པར་སྐྱེའོ། །གནོད་
སེམས་ལ་གསུམ། འདས་པའི་གནོད་སེམས་ནི། སྔར་གནོད་པ་བྱས་པ་ལ་ཞེ་སྡང་གིས་འཁོན་དུ་འཛིན་
པའོ། །ད་ལྟར་བའི་གནོད་སེམས་ནི། ད་ལྟའི་དགྲ་ལ་ངན་སེམས་འཆར་བའོ། །མ་འོངས་པའི་གནོད་
སེམས་ནི། ཕྱིན་ཆད་འོང་བའི་རིགས་རྒྱུད་སྤྱི་ཙམ་ལ་གནོད་པར་སེམས་པའོ། །(༧༥ན)གནོད་སེམས་
ཀྱི་འབྲས་བུ་ལ་གསུམ་སྟེ། རྣམ་སྨིན་གྱི་འབྲས་བུ་ངན་སོང་དུ་སྐྱེ། །རྒྱུ་མཐུན་གྱི་འབྲས་བུ་གཞན་གྱི་ཡིད་
དུ་མི་འོང་། །འཇིགས་པ་ཆེ་ཞིང་ཞེ་སྡང་ཆེན་པོར་འགྱུར། དབང་གི་འབྲས་བུ་ཡུལ་ཚ་གྲང་མི་སྙོམས་པར་
སྐྱེའོ། །གནོད་སེམས་སྤངས་པ་ལ་འབྲས་བུ་གསུམ་རྣམ་སྨིན་གྱི་འབྲས་བུ་ལྷ་མིར་སྐྱེ། རྒྱུ་མཐུན་གྱི་འབྲས་བུ་
གཞན་གྱི་ཡིད་དུ་འོང་ཞིང་བྱམས་སེམས་ཆེ། དབང་གི་འབྲས་བུ་ཡུལ་གནོད་བྱེད་མེད་པའི་སར་སྐྱེའོ། །
ལོག་པར་ལྟ་བ་ལ་གསུམ་ལས། འཇིག་རྟེན་པའི་ལོག་པར་ལྟ་བ་ནི། ལས་རྒྱུ་འབྲས་མི་ཤེས་པའོ། །
འཇིག་རྟེན་ལས་འདས་པའི་ལོག་ལྟ་ནི། ཆོས་དང་གང་ཟག་ལ་བདག་མེད་དུ་མི་འཛིན་པར་ཞེན་པའོ། །
བདེན་ཚིག་ལ་ལོག་པར་ལྟ་བ་ནི། སངས་རྒྱས་ཀྱི་བཀའི་དགོངས་པ་སྒྲ་ཇི་བཞིན་པར་འཛིན་པ་དང་།
ལས་རྒྱུ་འབྲས་མི་བདེན་པར་ལྟ་བའོ། །ལོག་པར་ལྟ་བ་ལ་ཡང་འབྲས་བུ་གསུམ་སྟེ། རྣམ་པར་སྨིན་པའི་
འབྲས་བུ་ངན་སོང་གསུམ་དུ་སྐྱེའོ། །རྒྱུ་མཐུན་གྱི་འབྲས་བུ་ལྟ་བ་ཕྱིན་ཅི་ལོག་ཏུ་འགྱུར་བ་དང་། གཏི་
མུག་ཆེ་ཞིང་མི་སྡང་བའོ། །དབང་གི་འབྲས་བུ་ཡུལ་འབྲས་བུ་དང་ལོ་ཐོག་མི་འབྱུང་བར་སྐྱེའོ། །ལོག་ལྟ་
སྤངས་པ་ལ་འབྲས་བུ་གསུམ། རྣམ་སྨིན་གྱི་འབྲས་བུ་ལྷ་དང་མིར་སྐྱེ། རྒྱུ་མཐུན་གྱི་འབྲས་བུ་མི་རྣམས་
བྱམས་ཤིང་བཀུར་གནས་སུ་འགྱུར། དབང་གི་འབྲས་བུ་ཡུལ་དབུས་སུ་སྐྱེའོ། །མི་དགེ་བ་བཅུའི་ནང་
ནས་རང་བཞིན་གྱིས་ལྕི་བའི་སྡིག་པ་བཅུ་ནི། ཕ་ཡང་ཡིན་ལ་རང་སངས་རྒྱས་ཀྱང་ཡིན་པ་བསད་ན།
སྲོག་གཅོད་ཀྱི་ནང་ནས་ཀྱང་མ་རུངས་པའོ། །མ་ཡང་ཡིན་ལ་དགྲ་བཅོམ་མ་ཡང་ཡིན་པ་དང་། ཉལ་པོ་
བྱས་ན་འདོད་ལོག་གི་ནང་ནས་ཀྱང་མ་རུངས་པའོ། །དཀོན་མཆོག་གི་དཀོར་འཕྲོག་པ་ནི་མ་བྱིན་པར་
ལེན་པ་རྣམས་ཀྱི་ནང་ནས་ཀྱང་མ་རུངས་པའོ། །དེ་བཞིན་གཤེགས་པ་ལ་སྐུར་པ་འདེབས་པ་ནི། རྫུན་
- 123



མ་ཎི་བཀའ་འབུམ།
ག ༡མ་ཐོ་བ་གསུམ་མོ། །མཚམས་མེད་པ་ལྔ་ནི། ཕ་མ་གསོད་པ་དང་། དགྲ་བཅོམ་པ་གསོད་པ་དང་། །
གྱི་ནང་ནས་ཀྱང་མ་རུངས་པའོ། །དགེ་འདུན་འདུས་པའི་དབྱེན་བྱས་པ་ནི་ཕྲ་མའི་ནང་ནས་(༧༥བ)ཀྱང་
མ་རུངས་པའོ། །འཕགས་པ་རྣམས་ལ་ཁ་ཟེར་བ་ནི་ཚིག་རྩུབ་ཀྱི་ནང་ནས་ཀྱང་མ་རུངས་པའོ། །དགྲ་
བཅོམ་པ་དང་རྒྱུན་དུ་ཞུགས་པ་རྣམས་ཀྱི་རྙེད་པ་འཕྲོག་པར་སེམས་པ་ནི། བརྣབ་སེམས་ཀྱི་ནང་ནས་
ཀྱང་མ་རུངས་པའོ། །མཚམས་མེད་པའི་ལས
ལས་ལ་འཇུག་པར་
པར་སེམས་པ་ནི་གནོད་སེམས་ཀྱི་ནང་ནས་
ཀྱང་མ་རུངས་པའོ། །ལྟ་བ་ཐིབས་པོས་ཆོས་རྣམས་ཀྱི་མཚན་ཉིད་མ་ཤེས་པ་ནི་ལོག་པར་ལྟ་བ་རྣམས་
ཀྱི་ནང་ནས་ཀྱང་མ་རུངས་པའོ། །མི་དགེ་བ་དེ་རྣམས་གང་བྱས་ཀྱང་། ཁ་ན་མ་ཐོ་བའི་རྣམ་སྨིན་ཤིན་ཏུ་
ཆེ་ཞིང་། བསྐལ་པ་ཆེན་པོ་གྲངས་མེད་པར་སེམས་ཅན་དམྱལ་བ་ཆེན་པོར་ལྟུང་ངོ་། །གཞན་ཡང་མི་དགེ་
བའི་ལས་ལ་ཆེ་བ་ནི། མཚམས་མེད་པ་ལྔ་དང་། དེ་ལ་ཉེ་བ་ལྔ་དང༌། ལྕི་བ་བཞི་དང་། ལོག་པ་བརྒྱད་དང་།
ཁ་ན་མ་ཐོ་བ་གསུམ་མོ། །མཚམས་མེད་པ་ལྔ་ནི། ཕ་མ་གསོད་པ་དང་། དགྲ་བཅོམ་པ་གསོད་པ་དང་།
དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང་། དགེ་འདུན་འདུས་པའི་དབྱེན་བྱེད་པའོ། །དེ་
ལ་ཉེ་བ་ལྔ་ནི། དགེ་འདུན་གྱི་གནས་དང་དཀོར་འཕྲོག་པ་དང་། དགེ་སློང་མ་སུན་འབྱིན་པ་དང་། བློ་
གཏད་པ་ལ་དུག་གཏོང་བ་དང་། སྙིང་རྗེ་བ་སྣང་ཟེར་ནས་གསོད་པ་དང་། རབ་གནས་དང་ལྡན་པའི་
མཆོད་རྟེན་བཤིག་པའོ། །ལྕི་བ་བཞི་ལ། ཉམས་པའི་ལྕི་བ་བཞི་དང་། ལོག་པའི་བཞི་དང་། སྨད་པའི་
ལྕི་བ་བཞི་དང་། སྐུར་བའི་ལྕི་བ་བཞིའོ། །ཉམས་པའི་ལྕི་བ་བཞི་ནི། མི་ཆོས་པའི་མནའ་ཟོས་ཉམས་པ་
ལྕི། བྱང་ཆུབ་སེམས་དཔའི་སྡོམ་པ་ཉམས་པ་ལྕི། ཉན་ཐོས་ཀྱི་འདུལ་ཁྲིམས་ཉམས་པ་ལྕི། གསང་སྔགས་
པའི་དམ་ཚིག་ཉམས་པ་ལྕིའོ། །ལོག་པའི་ལྕི་བ་ལ། སྒྲུབ་པ་པོའི་ཕྱག་ལྕི། དད་པ་ཅན་གྱི་རྫས་ལྕི། སྔགས་
པའི་ནོར་ལྕི། མཁས་པའི་གོང་ལྕིའོ། །སྤྱད་པའི་ལྕི་བ་བཞི་ལ། གཏི་མུག་གི་དབང་གིས་འཕགས་པའི་
ལ་སྤྱད་པ་ལྕི། ང་རྒྱལ་གྱི་དབང་གིས་མཁས་པའི་ཡོན་ཏན་ལ་སྨད་པ་ལྕི། ཕྲག་དོག་གི་དབང་གིས་བདེན་
པའི་ཚིག་(༧༦ན)ལ་སྨད་པ་ལྕི། ཕྱོགས་རིས་ཀྱི་དབང་གིས་འཕགས་པའི་སྐུ་ལ་བླང་དོར་བྱས་པ་ལྕིའོ། །
སྐུར་པའི་ལྕི་བ་བཞི་ལ། མཉམ་གཉིས་ཀྱི་ཆོས་ལ་ཁྱད་འབྱེད་པ་ལྕི། རང་བཞིན་མེད་པ་ལ་འགལ་འཇུགས་
པ་ལྕི། མི་དགེ་བ་བཅུ་ལས་ལོག་ལྟ་ལྕི། མཚམས་མེད་ལྔ་ལས་ཁྲག་འབྱིན་ལྕིའོ། །ལོག་པ་བརྒྱད་ལ།
- 124 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བཞི་ཚན་གཉིས་ཏེ། ཕྱིའི་ལོག་པ་བཞི་དང་། ནང་གི་ལོག་པ་བཞིའོ། །ཕྱིའི་ལོག་བཞི་ནི། དཀར་པོའི་ཆོས་
ལ་སྨོད་པ་དང་། ནག་པོའི་ཆོས་ལ་བསྟོད་པ་དང་། དད་པ་ཅན་གྱི་ཚོགས་བཅག་པ་དང་། དགེ་བ་ཅན་
གྱི་ཐུགས་དཀྲུག་པའོ། །ནང་གི་ལོག་པ་བཞི་ནི། དཀོན་མཆོག་གསུམ་སྤང་བ་དང་། རྡོ་རྗེ་སློབ་དཔོན་ལ་
སྨོད་པ་དང་། ཡི་དམ་གྱི་ལྷ་ལ་མི་གུས་པ་དང་། དམ་ཚིག་གཉེན་པོར་བྲལ་བ་དང༌། མཆེད་ལྕམ་ལ་གདུང་
སེམས་བསྐྱངས་པའོ། །མི་སྤྱད་དེ་རྡོ་རྗེ་སློབ་དཔོན་མི་སྨད། མི་སྤོང་སྟེ་དཀོན་མཆོག་གསུམ་མི་སྤང་།
མི་སྤོང་སྟེ་ཡི་དམ་གྱི་ལྷ་མི་སྤོང་། མི་འབྲལ་ཏེ་དམ་ཚིག་གཉེན་པོ་དང་མི་འབྲལ། མི་སྲུང་སྟེ་མཆེད་ལྕམ་
ལ་བརྩེ་གདུང་མི་སྲུང་ངོ༌། །གསུམ་པ་སྐྱེ་གནས་ཀྱི་ལོག་པ་བརྒྱད་ནི། རྡོ་རྗེ་ཐེག་པའི་གསང་སྔགས་ལོག་
ན་དམྱལ་བར་སྐྱེ། ལྟ་བ་ལོག་ན་ཡི་དྭགས་སུ་སྐྱེ། སྤྱོད་པ་ལོག་ན་དུད་འགྲོར་སྐྱེ། ཕྲིན་ལས་ལོག་ན་
གཤིན་རྗེར་སྐྱེ། མཆོད་རྫས་ལོག་ན་མུ་སྟེགས་སུ་འགྱུར། དམ་རྫས་ལོག་ན་དུག་ཏུ་འགྱུར། སྔགས་ལོག་
པས་བར་ཆད་རྐྱེན་དུ་འགྱུར། བདེན་པའི་དོན་ལོག་པས་རུ་ཏྲར་སྐྱེ་བ་དང་བརྒྱད་དོ། ཁ་ན་མ་ཐོ་ བ་ གསུམ་
ལ། ལུས་ཀྱི་ཁ་ན་མ་ཐོ་བ་དང་། ངག་གི་ཁ་ན་མ་ཐོ་བ་དང་། ཡིད་ཀྱི་ཁ་ན་མ་ཐོ་བའོ། །དེ་དག་གིས་ལས་
དཀར་ནག་གི་རྒྱུ་འབྲས་ལ་ཡིད་ཆེས་བསྐྱེད་པ་བསྟན་ནོ། །གཉིས་པ་རྒྱུ་འབྲས་ལ་ཡིད་ཆེས་ནས་སྐྱབས་
སུ་འགྲོ་དགོས། སྐྱབས་སུ་མ་སོང་ན། ངན་སོང་གི་འཇིགས་པ་ལས་མི་ཐར་བ་ལ་སོགས་པ་ཉེས་དམིགས་
དཔག་ཏུ་མེད་དོ། །སྐྱབས་སུ་འགྲོ་བ་ལ་སྐྱབས་འགྲོའི་ངོ་བོ་དང་། ངེས་ཚིག་དང༌། དབྱེ་བའོ། །(༧༦བ)
སྐྱབས་སུ་འགྲོ་བའི་ངོ་བོ་ནི། སངས་རྒྱས་དང་། ཆོས་དང་། དགེ་འདུན་ནོ། །ངེས་ཚིག་ལ་གསུམ་སྟེ། ངན་
སོང་གི་སྡུག་བསྔལ་ལས་སྐྱོབ། འཁོར་བའི་གནས་ངན་ལེན་ལས་སྐྱོབ། མུ་སྟེགས་ཀྱི་ལྟ་ལོག་ལས་སྐྱོབ་
བོ། །སྐྱབས་འགྲོའི་དབྱེ་བ་ལ་གསུམ། ཐུན་མོང་གི་སྐྱབས་འགྲོ་དང་། ཁྱད་པར་གྱི་སྐྱབས་འགྲོ་དང་ཁྱད་
པར་བླ་ན་མེད་པའི་སྐྱབས་འགྲོའོ། །ཐུན་མོང་གི་སྐྱབས་འགྲོ་ལ་གསུམ། དད་པ་ཅན་གྱི་སྐྱབས་འགྲོའི་
དུས་དང་། སྒྲུབ་པ་པོའི་སྐྱབས་འགྲོའི་དུས་དང་། གནས་སྐབས་ཀྱི་སྐྱབས་འགྲོའི་དུས་སོ། །དང་པོ་དད་
པ་ཅན་གྱི་སྐྱབས་འགྲོའི་དུས་ནི། ལས་རྒྱུ་འབྲས་ལ་ཡིད་ཆེས་ནས་འཁོར་བའི་སྡུག་བསྔལ་ལས་སྐྲག་སྟེ།
དཀོན་མཆོག་གསུམ་ལ་ཡིད་ཆེས་ནས་སྐྱབས་གནས་སུ་མཐོང་བའོ། །གཉིས་པ་སྒྲུབ་པ་པོའི་སྐྱབས་
- 125 -



མ་ཎི་བཀའ་འབུམ།
འགྲོའི་དུས་ལ་གསུམ། དང་པོ་བརྗོད་པའི་ཚུལ་གྱིས་བསྟན་པ་ནི། སངས་རྒྱས་ལ་སྐྱབས་སུ་མཆིའོ། །ཆོས་
ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །ཞེས་ལན་གྲངས་མང་དུ་བརྗོད་པའོ། །གཉིས་
པ་སྤང་བའི་ཚུལ་གྱིས་བསྟན་པ་ནི། སངས་རྒྱས་ལ་སྐྱབས་སུ་སོང་ནས་འཇིག་རྟེན་པའི་ལྟ་སྤངས་ལ།
དེ་བཞིན་གཤེགས་པའི་སྐུ་གཟུགས་ལ་མོས་གུས་བྱ། ཆོས་ལ་སྐྱབས་སུ་སོང་ནས་སེམས་ཅན་ལ་གནོད་
སེམས་སྤངས་ལ། པོ་ཏི་གླེགས་བམ་ལ་གུས་པར་བྱ། དགེ་འདུན་ལ་སྐྱབས་སུ་སོང་ནས་སྡིག་པའི་གྲོགས་
སྤངས་ལ་དགེ་སློང་གི་དགེ་འདུན་ལ་གུས་པར་བྱའོ། །གསུམ་པ་ཉམས་སུ་བླངས་པའི་ཚུལ་གྱིས་བསྟན་
པ་ནི། ལུས་སྲོག་དང་བྱ་དགའི་ཕྱིར་ཡང་དཀོན་མཆོག་གསུམ་མི་སྤང་བར་དང་དུ་བླང་། ནད་གདོན་
དང་བར་ཆད་ཅི་བྱུང་ཡང་དཀོན་མཆོག་གསུམ་མིན་པའི་མགོན་སྐྱབས་དང་དཔུང་གཉེན་གཞན་མི་
བཙལ། རྟག་ཏུ་དཀོན་མཆོག་གསུམ་གྱི་ཡོན་ཏན་དྲན་པར་བྱ། དུས་དུས་སུ་མཆོད་པ་བྱ་ཞིང་སྒྲུབ་པ་ལ་
བརྩོན་པར་བྱའོ། །གསུམ་པ་གནས་སྐབས་ཀྱི་སྐྱབས་འགྲོའི་དུས་ནི། ཉ་སྟོང་བརྒྱད་གསུམ་ལ་སོགས་
པའི་ཚེས་གྲངས་ཁྱད་པར་ཅན་ལ། (༧༧ན)དཀོན་མཆོག་ལ་མཆོད་པ་ཕུལ་ནས་སྐྱབས་སུ་འགྲོ་ཞིང་
གསོལ་བ་འདེབས་པའོ། ཁྱད་པར་གྱི་སྐྱབས་འགྲོ་ལ་གསུམ་སྟེ། དུས་ཀྱི་ཁྱད་པར་དང་། རྟེན་གྱི་ཁྱད་
པར་དང་། ཡོན་ཏན་གྱི་ཁྱད་པར་རོ། །དུས་ཀྱི་ཁྱད་པར་ནི། དུས་ད་ལྟ་ནས་བཟུང་སྟེ་བྱང་ཆུབ་སྙིང་པོ་ལ་
མཆིས་ཀྱི་བར་དུ་སྐྱབས་སུ་འགྲོའོ། །རྟེན་གྱི་ཁྱད་པར་ནི། སངས་རྒྱས་སྐུ་གསུམ་ཡེ་ཤེས་ལྔའི་བདག་ཉིད།
ཆོས་དོན་དམ་པ་སྤོས་པ་དང་བྲལ་བ། དགེ་འདུན་འཕགས་པ་ཕྱིར་མི་ལྡོག་པ་གསུམ་ལ། རང་ཆོས་གཉིས་
མེད། སེམས་ཆོས་གཉིས་མེད། འཁོར་འདས་གཉིས་མེད་དུ་རྟོགས་པའི་ཕྱིར་སྐྱབས་སུ་འགྲོའོ། །ཡོན་
ཏན་གྱི་ཁྱད་པར་ནི། དཀོན་མཆོག་གསུམ་གྱི་ཆེ་བ་དང༌། མཛད་པའི་ཡོན་ཏན་བསམ་གྱིས་མི་ཁྱབ་པ་
དྲན་པས་སྐྱབས་སུ་འགྲོའོ། །གསུམ་པ་ཁྱད་པར་བླ་ན་མེད་པའི་སྐྱབས་འགྲོ་ལ་གསུམ། ལུས་ལྷ་ལ་སྐྱབས་
སུ་འགྲོ །ངག་སྔགས་ལ་སྐྱབས་སུ་འགྲོ །ཡིད་ཆོས་ཉིད་ལ་སྐྱབས་སུ་འགྲོའོ། །ལུས་ལྷ་ལ་སྐྱབས་སུ་
འགྲོ་བ་ནི། རང་ལུས་འདི་མི་དགེ་བ་གསུམ་ལས་ལོག་ནས། ཐུགས་རྗེ་ཆེན་པོའི་སྐུར་བསྒོམས་ལ་ལུས་
ལྷ་དང་མི་འབྲལ་བར་སྐྱབས་སུ་འགྲོ །ངག་སྔགས་ལ་སྐྱབས་སུ་འགྲོ་བ་ནི། ངག་གི་མི་དགེ་བ་བཞི་སྤངས་
-126 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལ་སྙིང་པོ་ཡི་གེ་དྲུག་པ་ལ་སྐྱབས་སུ་འགྲོ །ཡིད་ཆོས་ཉིད་ལ་སྐྱབས་སུ་འགྲོ་བ་ནི། ཡིད་ཀྱི་མི་དགེ་བ་
གསུམ་སྤངས་ལ་སེམས་རང་གསལ་རང་གྲོལ་དུ་རྒྱུན་ཆད་མེད་པར་ཉམས་སུ་བླངས་ཏེ་སྐྱབས་སུ་འགྲོའོ། །
དེ་ལྟར་སྐྱབས་སུ་སོང་ཡང་སེམས་བསྐྱེད་ཀྱིས་མ་ཟིན་ན་ཐེག་པ་ཆེན་པོའི་ཆོས་སུ་མི་འགྲོ་བས། བྱང་ཆུབ་
མཆོག་ཏུ་སེམས་བསྐྱེད་དགོས། དེ་ལ་གསུམ། སེམས་བསྐྱེད་ཀྱི་ངོ་བོ་དང་། ངེས་ཚིག་དང་། དབྱེ་བའོ། །
སེམས་བསྐྱེད་ཀྱི་ངོ་བོ་ནི། སྙིང་རྗེ་ཆེན་པོ་ཡིན་པས་དེ་ལ་གསུམ། བརྩེ་བའི་སྙིང་རྗེ་དང༌། ཆོས་ལ་
དམིགས་པའི་སྙིང་རྗེ་དང་། དམིགས་པ་མེད་པའི་སྙིང་རྗེའོ། །དེ་ལ་བརྩེ་བའི་སྙིང་རྗེ་ནི་སེམས་ཅན་ལ་
དམིགས་པའི་སྙིང་རྗེ་ཡིན་ཏེ། (༧༧བ)འགྲོ་བ་རྣམས་ལ་སྙིང་ཐག་པ་ནས་བུ་བཞིན་དུ་བརྩེ་བར་བྱེད་
པའོ། །ཆོས་ལ་དམིགས་པའི་སྙིང་རྗེ་ནི་འདུས་བྱས་དང་འདུས་མ་བྱས་ཀྱི་དགེ་བའི་རྩ་བ་བསྐྱེད་པའོ། །
དམིགས་པ་མེད་པའི་སྙིང་རྗེ་ནི་མི་སྐྱེ་བའི་ཆོས་ལ་བཟོད་པ་ཐོབ་ནས་བདག་དང་སེམས་ཅན་གང་ཡང་
མི་དམིགས་པའོ། །སེམས་བསྐྱེད་ཀྱི་ངེས་ཚིག་ལ་གསུམ། རང་གི་སྡུག་བསྔལ་ལ་དཔགས་ཏེ་བསྒོམ་པ་
དང༌། གཞན་གྱི་སྡུག་བསྔལ་ལ་དཔགས་ཏེ་བསྒོམ་པ་དང་། རང་གཞན་གཉིས་ཀའི་སྡུག་བསྔལ་ལ་
དཔགས་ཏེ་བསྒོམ་པའོ། །དང་པོ་རང་གི་སྡུག་བསྔལ་ལ་དཔགས་ཏེ་བསྒོམ་པ་ནི། རང་ཉིད་འཁོར་བའི་
སྡུག་བསྔལ་ཉམས་སུ་མྱོང་བའི་ང་བདག་གི་འཛིན་པ་ལས་གྲོལ་བར་བྱ་སྙམ་དུ་བསྒོམ། གཞན་གྱི་སྡུག་
བསྔལ་ལ་དཔགས་ཏེ་བསྒོམ་པ་ནི། གཞན་འཁོར་བར་ལྷུང་བ་འདི་རྣམས་སྡུག་བསྔལ་མཐའ་དག་ལས་
ཐར་ན་ཅི་མ་རུང་སྙམ་དུ་བསྒོམ། རང་གཞན་གཉིས་ཀའི་སྡུག་བསྔལ་ལ་དཔགས་ཏེ་བསྒོམ་པ་ནི། རང་
གཞན་གཉིས་ཀ་འཁོར་བའི་སྡུག་བསྔལ་ལས་མྱུར་དུ་ཐར་ན་ཅི་མ་རུང་སྙམ་དུ་བསྒོམ་པ་སྟེ། སྔར་སེམས་
མ་སྐྱེས་པ་གཅིག་བསྐྱེད་པས་ན། སེམས་བསྐྱེད་པ་ཞེས་བྱའོ། །གསུམ་པ་སེམས་བསྐྱེད་ཀྱི་དབྱེ་བ་ལ་
གཉིས། ཀུན་རྫོབ་བྱང་ཆུབ་ཀྱི་སེམས་དང་། དོན་དམ་བྱང་ཆུབ་ཀྱི་སེམས་སོ། །ཀུན་རྫོབ་བྱང་ཆུབ་ཀྱི་སེམས་
ལ། སྨོན་པ་བྱང་ཆུབ་ཀྱི་སེམས་དང་། འཇུག་པ་བྱང་ཆུབ་ཀྱི་སེམས་གཉིས་སོ། །དང་པོ་སྨོན་པ་བྱང་ཆུབ་
ཀྱི་སེམས་ནི། རྒྱུའི་སེམས་བསྐྱེད་ཡིན་ཏེ། བདག་གིས་སེམས་ཅན་ཐམས་ཅད་ཀྱི་དོན་དུ་རྫོགས་པའི་
སངས་རྒྱས་ཐོབ་པར་བྱས་ནས། འགྲོ་བ་སེམས་ཅན་གྱི་དོན་རྒྱ་ཆེན་པོ་སྒྲུབ་སྙམ་དུ་བསམ་མོ། །གཉིས་པ་
བ 127 -



མ་ཎི་བཀའ་འབུམ།
འཇུག་པ་བྱང་ཆུབ་ཀྱི་སེམས་བསྐྱེད་པ་ནི། ལམ་ཡིན་ཏེ། སེམས་ཅན་ཐམས་ཅད་ཀྱི་དོན་དུ་བྱེད་པ་དེ་སྦྱིན་
པ། ལུས་ངག་ཡིད་གསུམ་གྱི་ཁ་ན་མ་ཐོ་བ་སྒོམ་པ་དེ་ཚུལ་ཁྲིམས། མི་སྐྱོ་བར་སྲན་ཚུགས་པ་དེ་བཟོད་པ།
དཀའ་བས་ཉམས་སུ་ལེན་པ་དེ་བརྩོན་འགྲུས། སེམས་མི་གཡེང་མི་འགྱུར་བར་གནས་པ་དེ་(༧༨ན)
བསམ་གཏན། ཐམས་ཅད་སྤྲོས་བྲལ་དུ་ཤེས་པ་དེ་ཤེས་རབ་བོ། །ཆོས་གང་བྱེད་ཀྱང་ཕ་རོལ་ཏུ་ཕྱིན་པ་
དྲུག་ལྡན་དུ་བྱེད་པ་དེ་ལམ་ཡིན་ནོ། །གཉིས་པ་དོན་དམ་བྱང་ཆུབ་ཀྱི་སེམས་ནི། འབྲས་བུ་ཡིན་པས་དེ་
ལ་གསུམ། ཆོས་སྐུ་དང་། ལོངས་སྐུ་དང་། སྤྲུལ་སྐུའོ། །དེ་ལ་སྒོམ་ཐབས་གསུམ་སྟེ། སྐུ་གསུམ་རང་ ཡིན་
པའི་ཚུལ་གྱིས་བསྒོམ་པ་དང་། རང་ལ་གནས་པའི་ཚུལ་གྱིས་བསྒོམ་པ་དང༌། བསྒོམས་ཤིང་འབད་པ་ལས་
འོང་བའི་ཚུལ་གྱིས་བསྒོམ་པའོ། །དང་པོ་སྐུ་གསུམ་རང་ཡིན་པའི་ཚུལ་གྱིས་བསྒོམ་པ་ནི། སེམས་ཉིད་
སྟོང་པ་ཆོས་ཀྱི་སྐུ། སྟོང་ཉིད་ངང་ལས་ལོངས་སྤྱོད་པ་ལོངས་སྤྱོད་རྫོགས་པའི་སྐུ། སྣ་ཚོགས་སུ་ཤར་བ་
མ་འགགས་པར་སྤྱོད་པ་སྤྲུལ་པའི་སྐུ་ཡིན་ནོ། །གཉིས་པ་རང་ལ་གནས་པའི་ཚུལ་གྱིས་བསྒོམ་པ་ནི། ལུས་
ལོངས་སྤྱོད་རྫོགས་སྐུ་ཐུགས་རྗེ་ཆེན་པོ། ག་སྤྲུལ་སྐུ་ཡི་གེ་དྲུག་པ། ཡིད་ཆོས་སྐུ་རང་བྱུང་དུ་བསྒོམ་པའོ། །
གསུམ་པ་བསྒོམས་ཤིང་བསྒྲུབས་པ་ལས་འོང་བའི་ཚུལ་གྱིས་བསྒོམ་པ་ནི། ལུས་ལོངས་སྐུ་ཐུགས་རྗེ་
ཆེན་པོར་བསམས་ལ། སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟར་སྒྲུབ། ངག་སྙིང་
པོ་ཡི་གེ་དྲུག་པ་སྤྲུལ་པའི་སྐུའི་གསུང་བཟླས་ལ་གྲག་སྟོང་བྲག་ཅ་ལྟ་བུར་སྒྲུབ། ཡིད་ཆོས་སྐུ་ནམ་མཁའ་
ལྟ་བུར་བསྒོམས་ལ། རང་གསལ་རྟོག་མེད་སྤྲོས་པའི་མཐའ་དང་བྲལ་བར་སྒྲུབ་བོ། །བསྒྲུབས་པའི་འབྲས་
བུ་ཐུགས་རྗེ་ཆེན་པོ་གྲུབ་ནས་འགྲོ་བ་སེམས་ཅན་གྱི་དོན་བྱེད་པའོ། །སྤྲུལ་པའི་རྒྱལ་པོ་སྲོང་བཙན་སྒམ་
པོའི་དབང་པོ་ཐ་མའི་ལམ་གྱི་རིམ་པ་བསྟན་པའི་ཞལ་གདམས་རྫོགས་སོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས། དབང་
པོ་འབྲིང་ལ་གསུངས་པའི་ཞལ་གདམས་ལ་གསུམ་ལས། དང་པོ་རང་ལ་དགོས་པ་གསུམ། བར་དུ་
གཞན་ལ་དགོས་པ་གསུམ། ཐ་མར་ཉམས་(༧༨བ)སུ་བླང་ཐབས་གསུམ་མོ། །དང་པོ་རང་ལ་དགོས་པ་
གསུམ་ལ། དད་པ་དང་། བརྩོན་འགྲུས་དང་། དམ་ཚིག་དང་གསུམ་མོ། །དང་པོ་ལ་གསུམ། འདོད་པའི་
- 128 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དད་པ་དང་། དང་བའི་དད་པ་དང་། ཡིད་ཆེས་པའི་དད་པའོ། །དང་པོ་འདོད་པའི་དད་པ་ནི། འཁོར་བ་
སྤོང་བར་འདོད་པ་དང༌། བྱང་ཆུབ་བསྒྲུབ་པར་འདོད་པ་དང་། སེམས་ཅན་གྱི་དོན་བྱེད་པར་འདོད་པའོ། །
འཁོར་བ་སྤོང་བར་འདོད་པ་ནི། ཕ་མ་ལ་སོགས་པའི་གཉེན་རབ་ལ་དགྲ་རབ་ཏུ་བལྟ། གྲོགས་དང་བུ་
ཚ་ལ་སོགས་པའི་གཉེན་འབྲིང་ལ་དགྲ་འབྲིང་དུ་བལྟ། ཉེ་གཞི་འབྲེལ་བ་ལ་སོགས་པའི་གཉེན་ཐ་མ་ལ་
དགྲ་ཐ་མར་བལྟས་ལ། གང་ལ་ཡང་མ་ཆགས་པར་སྤང་བར་བྱའོ། །གཉིས་པ་དང་བའི་དད་པ་ལ་
གསུམ། ཡིད་བཞིན་གྱི་ནོར་བུ་ལྟ་བུ་ནི། ཡིད་བཞིན་གྱི་ནོར་བུ་ལ་དགོས་འདོད་འབྱུང་བ་ལྟར། རང་ལ་
དད་པ་ཡོད་ན། གནས་སྐབས་དང་མཐར་ཐུག་གི་བསམ་པ་ཐམས་ཅད་ཡིད་བཞིན་དུ་འགྲུབ་པས་ཀྱང་
སྤྲོ། ཞིང་ས་གཤིན་པོ་ལྟ་བུ་ནི། ཞིང་ས་བཟང་པོ་ལ་ཅི་བཏབ་སྐྱེ་བ་ལྟར་དད་པ་ཆོས་ཀྱི་ཞིང་ས་ཡིན་
པས་ཀྱང་སྤྲོ། དད་པ་ཁྲིམས་ཆགས་པའི་རྒྱལ་པོ་དང་འདྲ་སྟེ་ཆོས་བྱས་ན་རང་གཞན་བདེ་ལ་འགོད་པས་
ཀྱང་སྤྲོའོ། །དད་པ་ཡོད་ན་འགག་ཡོད་པའི་མཁར་བསྲུང་བ་དང་འདྲ་སྟེ་ངན་སོང་གི་རྐྱེན་འཕྲང་ལས་
ཐར་རོ། །དད་པ་ཡོད་ན་ཆུ་བོ་ཆེན་པོའི་གྲུ་གཟིངས་དང་འདྲ་སྟེ་འཁོར་བའི་རྒྱ་མཚོ་ལས་ཐར་བར་བྱེད་
དོ། །དད་པ་མེད་པའི་སྐྱོན་གསུམ་ལ། འདོད་པའི་དད་པ་མེད་ན་ལག་རྡུམ་གསེར་གླིང་དུ་ཕྱིན་པ་དང་འདྲ་
སྟེ་མི་ལུས་སྟོང་ལོག་བྱེད། དང་བའི་དད་པ་མེད་ན་ས་བོན་མེས་ཚིག་པ་དང་འདྲ་སྟེ་བྱང་ཆུབ་ཀྱི་འབྲས་
བུ་མི་ཐོབ། ཡིད་ཆེས་པའི་དད་པ་མེད་ན་ལོང་བས་ལྟ་ཁང་དུ་ཕྱིན་པ་དང་འདྲ་སྟེ་ཆོས་ཀྱི་དོན་མི་ཤེས་
སོ། །གཉིས་པ་བརྩོན་འགྲུས་ལ་གསུམ། གོ་ཆའི་བརྩོན་འགྲུས་དང༌། མི་ཞུམ་པའི་བརྩོན་འགྲུས་དང༌།
ཡོངས་སུ་མཐར་ཕྱིན་པའི་བརྩོན་འགྲུས་སོ། །གོ་ཆའི་བརྩོན་འགྲུས་ལ་གསུམ། གྱད་སྟོབས་པོ་ཆེ་སྟོབས་
འགྲན་པ་ལྟར། འགལ་རྐྱེན་དང་མཐུན་རྐྱེན་འཐབ་ཅིང་ཉམས་སུ་བླང་། རྗེ་ས་བདག་གི་རྒྱལ་(༧༩ན)
པོ་འབངས་འཁོར་སྐྱོང་བ་ལྟར་ཆོས་དང་ཟང་ཟིང་གི་སྦྱིན་པས་བསྡུས་ལ་བསྐྱང་། གཙོ་བོ་དགྲ་འདུལ་བ་
ལྟ་བུའི་བརྩོན་འགྲུས་ཀྱིས་མི་དགེ་བ་བཅུའི་དགྲ་འདུལ། དགེ་བ་བཅུའི་སྲིད་བསྟན། དམ་ཚིག་གི་མཁར་
བརྩིག །སྡོམ་པའི་འོབས་བཅད་དོ། །གཉིས་པ་མི་ཞུམ་པའི་བརྩོན་འགྲུས་ལ་གསུམ་ལས། མགྲོན་པོ་
དང་མགྲོན་ཁང་ལྟར་གཡེང་བའི་ཁར་མི་བཏང་བར་ཆོས་ལ་བརྩོན་འགྲུས་ཀྱིས་ཉམས་ལེན་བྱ། ཆུ་བོ་དང་
- 129 -



མ་ཎི་བཀའ་འབུམ།
གྲུ་གཟིངས་ལྟར་སྐྱེ་རྒ་ན་འཆིའི་རིམ་པ་བསམས་ལ་བརྩོན་འགྲུས་ཀྱིས་ཆོས་ལ་བསྐུལ། ལུས་དང་གྲིབ་
མ་ལྟར་དུ་དགེ་སྦྱོར་དང་མི་འབྲལ་བར་ཉམས་སུ་བླང་ངོ་། །ཡོངས་སུ་མཐར་ཕྱིན་པའི་བརྩོན་འགྲུས་ལ་
གསུམ། ཞིང་པ་སོ་ནམ་བྱེད་པ་ལྟ་བུའི་བརྩོན་འགྲུས་ཀྱི་ཉམས་ལེན་རྒྱུན་དུ་བྱས་ལ་མཐར་དབྱུང་།
ཚོང་
པ་ཁེ་སྒྲུབ་པ་ལྟ་བུའི་བརྩོན་འགྲུས་ཀྱིས་ཆོས་ཀྱི་ཉམས་ལེན་བོགས་དབྱུང་། ཁྱིམ་པ་བུ་གསོ་བ་ལྟ་བུའི་
བརྩོན་འགྲུས་ཀྱིས་གཞུགས་བསྲིངས་ལ་ཆོས་མཐར་དབྱུང་ངོ༌། །བརྩོན་འགྲུས་མེད་པའི་སྐྱོན་གསུམ་ལ།
གོ་ཆའི་བརྩོན་འགྲུས་མེད་ན་ཆོས་ལ་འཇུག་མི་ནུས། མ་ཞུམ་པའི་བརྩོན་འགྲུས་མེད་ན་ཆོས་རྐྱེན་དབང་
དུ་འཆོར། ཡོངས་སུ་མཐར་ཕྱིན་པའི་བརྩོན་འགྲུས་མེད་ན་རྫོགས་པའི་བྱང་ཆུབ་ཀྱི་གོ་འཕང་མི་ཐོབ་བོ། །
གསུམ་པ་དམ་ཚིག་ལ་གསུམ། ཐུན་མོང་སྤྱིའི་དམ་ཚིག་དང་། སྒྲུབ་པ་ཁྱད་པར་ཅན་གྱི་དམ་ཚིག་དང༌།
ཁྱད་པར་ལྷག་པའི་དམ་ཚིག་གོ །དང་པོ་ཐུན་མོང་སྤྱིའི་དམ་ཚིག་ལ་གསུམ། སྐུའི་དམ་ཚིག་ཏུ་རྡོ་རྗེ་སློབ་
དཔོན་ཡིད་བཞིན་གྱི་ནོར་བུ་ལྟར་མཆོད་པས་བྱིན་རླབས་རྒྱུན་མི་ཆད། གསུང་གི་དམ་ཚིག་ཏུ་བསྙེན་
སྒྲུབ་ཆུ་བོའི་གཞུང་བཞིན་དུ་མ་ཆད་པས་དངོས་གྲུབ་རྒྱུན་མི་འཆད། ཐུགས་ཀྱི་དམ་ཚིག་ཏུ་གདམས་པ་
ཟབ་མོ་རིན་པོ་ཆེའི་གཏེར་བཞིན་དུ་བཅངས་པས། བཀའ་སྲུང་མཁའ་འགྲོས་འདི་ཕྱིའི་དགོས་འདོད་
སྒྲུབ་བོ། །གཉིས་པ་སྒྲུབ་པ་ཁྱད་པར་ཅན་གྱི་དམ་ཚིག་ལ་གསུམ། ལུས་ལྟར་སྒོམ་སྟེ། ལྷ་བཟོ་བ་རས་
བྲིས་འདྲི་བ་ལྟར། (༧༩བ)བསྐྱེད་རྫོགས་རིམ་པར་བསྒོམས་ནས་ལྷ་ལ་བརྟན་པ་ཐོབ་པར་བྱའོ། །ངག་
སྔགས་སུ་སྒྲུབ་སྟེ། ཨོཾ་མ་ཎི་པདྨེ་ཧཱུྃ། སྙིང་པོ་ཡི་གེ་དྲུག་པ་གྲག་སྟོང་གླིང་བུ་འབུད་པ་ལྟར་ངག་ལ་བཙའ་
སྟེ་རྒྱུན་ཆད་མེད་པར་བཟླས། ཡིད་ཆོས་ཉིད་དུ་སྒྲུབ་སྟེ་རིན་པོ་ཆེ་གསེར་གླིང་དུ་ཕྱིན་པ་ལྟར། རྣམ་རྟོག་
དུག་ལྔ་སྤང་བླང་མེད་པར་ཡེ་ཤེས་རང་བྱུང་དུ་ངོ་ཤེས་པ་མ་ཡེངས་དྲན་པས་བསྐུལ་ལ་ཉམས་སུ་བླང་
ངོ༌། །གསུམ་པ་ཁྱད་པར་ལྷག་པའི་དམ་ཚིག་ལ་གསུམ། སྟོང་ཉིད་ནམ་མཁའ་ལྟ་བའི་རང་སེམས་ཆོས་
སྐུར་རྟོགས་པར་བྱས་ལ་རང་དོན་བསྲུང༌། སྙིང་རྗེ་སེམས་ཅན་ཀུན་ལ་སྙོམས་པ་ཉི་མ་ལྟ་བུས་གཞན་
དོན་བསྲུང་། སྟོང་པ་དང་སྙིང་རྗེ་དབྱེར་མེད་པ་ཆུ་དང་རླན་ནམ། འོད་དང་འོད་ཟེར་ལྟ་བུའི་རང་གཞན་
གཉིས་ཀའི་དོན་ལས་མི་འདའ་བར་བསྲུང་ངོ༌། །དམ་ཚིག་མེད་པའི་སྐྱོན་གསུམ་ལ། ཐུན་མོང་སྤྱིའི་དམ་
- 130 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་
ཚིག་མེད་ན་བྱིན་རླབས་ཀྱི་ཆུ་རྒྱུན་འཆད། སྒྲུབ་པ་ཁྱད་པར་ཅན་གྱི་དམ་ཚིག་མེད་ན་སྒོམ་སྒྲུབ་ཡལ་
བར་ལུས། ཁྱད་པར་ལྷག་པའི་དམ་ཚིག་མེད་ན་རང་གཞན་གཉིས་ཀའི་དོན་མི་འགྲུབ་བོ། །སྤྱི་དོན་
པ་གཞན་ལ་དགོས་པའི་ཆོས་གསུམ་ལ། བླ་མ་དང་། སློབ་མ་དང་། གདམས་ངག་དང་གསུམ་མོ། །
བླ་མ་ལ་གསུམ་སྟེ། བླ་མ་བརྟག་པ་དང་། བླ་མ་བསྟེན་པ་དང་། བླ་མ་སྒྲུབ་པའོ། །བླ་མ་བརྟག་པ་ལ་
གསུམ། རྒྱང་ནས་བརྟག་པ་དང་། དྲུང་ནས་བརྟག་པ་དང་། ཡུན་རིང་དུ་འགྲོགས་ནས་བརྟག་པའོ། །
རྒྱང་ནས་བརྟག་པ་ནི། སྙན་པ་ཆེ་བ། མཁས་ཤིང་བཙུན་པ། བྱང་ཆུབ་སེམས་དཔའ་ལྟ་བུར་ཀུན་གྱིས་
བཀུར་བ། དེ་ལྟ་བུའི་བླ་མ་དེ་དཀའ་བས་དང་དུ་བླངས་ལ་བཙལ། དྲུང་ནས་བརྟག་པ་ལ་སྤང་བླང་གཉིས་
ལས། དང་པོ་སྤང་བའི་བླ་མ་ལ་གསུམ། མེ་ལྟ་བུའི་བླ་མ་དུག་གསུམ་ཤས་ཆེན་པོ་དང་ཉེ་ན་ཚིག་པས་
སྤང་། ཁྱི་འབྲིད་པ་ལྟ་བུའི་བླ་མ་ཟས་ལ་ངན་པ་འདོད་པ་ཆེ་བ་སྤང་། ཚོང་པ་ལྟ་བུའི་བླ་མ་ནོར་དང་མེ་
ཏོག་མེད་པར་ཆོས་མི་སྟེར་བ་སྤང་ངོ༌། །གཉིས་པ་དང་དུ་བླང་བའི་བླ་མ་ལ་གསུམ། ཕ་ལྟ་བུའི་བླ་མ་
གདམས་པ་(༨༠ན)ཟབ་པ། ཆོས་མཁས་པ། བཀའ་ཡངས་པ་བསྟེན། མ་ལྟ་བུའི་བླ་མ་ཐུགས་ལ་འདོགས་
པ། སྙིང་རྗེ་ཆེ་བ། བྱམས་པ་བསྟེན། རིན་པོ་ཆེ་ལྟ་བུའི་བླ་མ་བྱིན་རླབས་ཆེ་བ། འགྲོ་དོན་ཆེ་བ། གྲུབ་པ་
ཐོབ་པ་བསྟེན། གསུམ་པ་ཡུན་རིང་དུ་འགྲོགས་ནས་བརྟག་པ་ནི། གསར་འགྲོགས་ཆུང་བ། ཕན་སེམས་
ཆེ་བ། ཉེ་རིང་མེད་པ། གདམས་པ་གནང་བ། དེ་ལྟ་བུ་བསྟེན་ལ་ཆོས་ལ་ནན་ཏན་བྱའོ། །བླ་མ་བསྟེན་པའི་
ཐབས་ལ་གསུམ། དད་པས་བསྟེན་པ་དང་། ཤེས་རབ་ཀྱིས་བསྟེན་པ་དང་། ཡོ་བྱད་ཀྱིས་བསྟེན་པའོ། །
དང་པོ་དད་པས་བསྟེན་པ་ལ་གསུམ་སྟེ། དད་པས་བླ་མ་ཡི་དམ་གྱི་དམ་པར་བསམས་ལ་བསྟེན། མོས་
པས་བཀའ་ཉན་དང་ཞེ་སས་བསྟེན། གུས་པས་ལུས་ངག་ཡིད་གསུམ་གྱིས་བཀུར་སྟི་བྱས་ལ་བསྟེན་ནོ། །
ཤེས་རབ་ཀྱིས་བསྟེན་པ་ལ་གསུམ། ཐོས་པའི་ཤེས་རབ་ཀྱིས་བླ་མས་ཇི་ལྟར་གསུངས་པའི་ཚིག་བཟུང་།
བསམ་པའི་ཤེས་རབ་ཀྱིས་དྲན་པས་ཐོས་པའི་དོན་མ་ནོར་བར་བསམས། སྒོམ་པའི་ཤེས་རབ་ཀྱིས་ཆོས་
ཐམས་ཅད་བསམ་དུ་མེད་པར་དམིགས་སུ་མེད་པ། འདུས་མ་བྱས་པ་ཤེས་པར་བྱས་ལ་སྒོམ་མོ། །ཡོ་
བྱད་ཀྱིས་བསྟེན་པ་ལ་གསུམ། དང་པོ་རང་གི་ཡོ་བྱད་ཀྱིས་བསྟེན་པ་ནི། རང་ལ་ཅི་ཡོད་པའི་ཟས་སྐོམ་
131 -



མ་ཎི་བཀའ་འབུམ།
ལ་སོགས་པའི་ཡོ་བྱད་ཐམས་ཅད་བླ་མ་ལ་འབུལ་ལོ། །གཉིས་པ་གཞན་གྱི་ཡོ་བྱད་ཀྱིས་བསྟེན་པ་ནི།
གཞན་བླ་མ་ལ་མོས་གུས་དང་བཀུར་སྟི་བྱེད་དུ་འཇུག །བླ་མའི་བསོད་ནམས་བསྐྱེད་དུ་འཇུག་པའོ། །
ལུས་ངག་ཡིད་གསུམ་གྱི་ཡོ་བྱད་ཀྱིས་བསྟན་པ་ནི། ལུས་གུས་པས་བླ་མ་ལ་ཕྱག་དང་བསྐོར་བ། ངག་གུས་
པས་བླ་མ་ལ་
་མ་ལ་ཞེ་ས་དང་བསྟོད་པ། ཡིད་གུས་པས་གསོལ་འདེབས་དང་ཡིད་ཆེས་བྱས་ལ་བསྟེན་ནོ། །
གསུམ་པ་བླ་མ་སྒྲུབ་པ་ལ་གསུམ། ཕྱིའི་བླ་མ། ནང་གི་བླ་མ། གསང་བའི་བླ་མའོ། །ཕྱིའི་བླ་མ་ལ་གསུམ།
བླ་མ་དང་། རྗེ་བཙུན་དང༌། སློབ་དཔོན་ནོ། །བླ་མ་ནི་དབང་བསྐུར་བ་དང་། (༨༠བ)གདམས་ངག་བཏབ་
པ་དང་། སྒྲུབ་ལུང་ཕོག་པའོ། །རྗེ་བཙུན་ནི་རང་ལ་སངས་རྒྱས་ཀྱི་དགོངས་པ་ངོ་སྤྲད་པའོ། །སློབ་དཔོན་
ནི་བཀའ་མདོ་རྒྱུད་ཀྱི་ཆོས་བཤད་པ་དང་སློབ་པ་ལ་བྱའོ། །ཕྱིའི་བླ་མ་གསུམ་པོ་སྒྲུབ་པ་ལ། རང་ལ་
ཆོས་འཆད་པའི་སློབ་དཔོན་དེ། ཕྱིའི་རྒྱ་མཚོ་ལ་ནོར་བུ་ལེན་པའི་དེད་དཔོན་དང་འདྲ་བས། སློབ་དཔོན་
མེད་ན་ཆོས་མི་ཐོས་པས་ཤིན་ཏུ་དྲིན་ཆེ་བར་སྒྲུབ། དབང་བསྐུར་བའི་བླ་མ་དེ་རྗེ་ས་བདག་གི་རྒྱལ་པོས་
བཀའ་གནང་བ་དང་འདྲ་སྟེ། རྒྱལ་པོ་བཀའ་གཉེན་པོ་ཡོད་པ་ལ་མ་གནང་བར་བྱས་ན་ཆད་པ་འོང་བ་
དང་འདྲ་བར། དབང་མ་ཐོབ་པར་ཉན་བཤད་སྒོམ་པ་གང་ཡང་མི་རུང་ལ། དབང་བསྐུར་བས་ཆོས་སྒོ་
ཕྱེ་ནས་གང་ཡང་རུང་བས་ཤིན་ཏུ་གཉེན་པར་སྒྲུབ་བོ། །རང་ལ་གདམས་པ་བཏབ་པའི་རྗེ་བཙུན་དེ།
ནད་ཀྱིས་འཆི་ངེས་པ་གསོ་བའི་སྨན་པ་དང་འདྲ་སྟེ། རང་ཉིད་འཁོར་བའི་གཅོང་ནད་དུག་ལྔའི་གཟེར་
གྱིས་ཟིན་པ་ལ། སྡུག་བསྔལ་བདེ་བར་བསྒྱུར། དུག་ལྔ་ཡེ་ཤེས་ཀྱི་སྨན་དུ་བསྒྱུར། སེམས་སངས་རྒྱས་
སུ་བསྒྲུབ་པ་དེ་རང་སྲོག་པས་ཀྱང་གཅེས་པར་སྒྲུབ་བོ། །གཉིས་པ་རང་གི་བླ་མ་ལ་གསུམ། རང་སེམས་
བླ་མ། རང་གསལ་བླ་མ། རང་རིག་བླ་མའོ། །དང་པོ་རང་སེམས་བླ་མ་ནི། རང་གི་སེམས་ཉིད་སྟོང་པ་
པ་གཞི་རྩ་དང་བྲལ་བ་དེ་ཆོས་སྐུར་ངོ་ཤེས་པར་བྱས་ལ་སྒྲུབ། གཉིས་པ་རང་གསལ་
བླ་མ་ནི། ཆོས་ཉིད་ཀྱི་དོན་མ་བཅོས་པ་རང་བྱུང་དུ་གསལ་བ་དེ་ལོངས་སྤྱོད་རྫོགས་པའི་སྐུར་ཤེས་པར་
བྱས་ལ་སྒྲུབ། གསུམ་པ་རིག་རིག་བླ་མ་ནི། རིག་པའི་རྩལ་སྣ་ཚོགས་སུ་འཆར་བ་འདི་རང་བྱུང་གི་ཡེ་
ཤེས་ངོ་བོ་རང་ཤར་རང་གྲོལ་བས་སྤྲུལ་པའི་སྐུ་ཡིན་པར་སྒྲུབ་བོ། །གསུམ་པ་གསང་བའི་བླ་མ་ལ་གསུམ།
ཅིར་ཡང་མ་གྲུབ་
བ 132 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཕྱི་སྣང་བ་བླ་མ། ནང་སེམས་ཉིད་བླ་མ། བར་འགྱུས་དྲན་བླ་མའོ། །དང་པོ་ཕྱི་སྣང་བ་བླ་མ་ནི། སྣང་བ་ལ་
འཛིན་པ་དང་ཞེན་མེད་པར་རང་ཤར་རང་གྲོལ་དུ་སྒྲུབ་བོ། །གཉིས་པ་ནང་སེམས་ཉིད་བླ་མ་ནི། སེམས་
ཉིད་མ་བཅོས་(༨༡ན)མ་བསླད་པ་རང་བྱུང་རང་གསལ་གྱི་ངང་ལ་བཞག་ལ་སྒྲུབ་བོ། །གསུམ་པ་བར་
འགྲུས་དྲན་བླ་མ་ནི། རྣམ་པར་རྟོག་པ་ཕྲ་རགས་ཅི་འགྲུས་ཀྱང་དེ་ཉིད་ངོ་བོ་སྟོང་པ་ཡིན་པས། རང་བྱུང་
རང་གྲོལ་ཆོས་ཉིད་ཀློང་དུ་གྲོལ་བར་སྒྲུབ་བོ། །གཉིས་པ་སློབ་མ་བཙལ་བ་ལ་གསུམ། སློབ་མ་བརྟག་
པ་དང༌། སློབ་མ་བསྟེན་པ་དང་། སློབ་མ་ཆེ་སར་འདོན་པ་དང་གསུམ་མོ། །དང་པོ་སློབ་མ་བརྟག་པ་ལ་
གསུམ། རྒྱང་ནས་བརྟག་པ་དང་། དྲུང་ནས་བརྟག་པ་དང་། བསྟེན་ནས་བརྟག་པའོ། །དང་པོ་རྒྱང་ནས་
བརྟག་པ་ལ་གསུམ། རིགས་རྒྱུད་བཟང་ཞིང་ཆོས་དང་མཐུན་པ། དད་པ་ཆེ་ཞིང་དམ་ཚིག་གཙང་བ། ཤེས་
རབ་ཆེ་ཞིང་བརྩོན་འགྲུས་ཆེ་བ། དེ་ལྟ་བུ་ལ་ཆོས་འབྲེལ་བྱས་ལ་སློབ་མར་བཟུང་ངོ༌། །དྲུང་ནས་བརྟག་
པ་ལ་སྤང་བླང་གཉིས་ལས། སྤང་བའི་སློབ་མ་ལ་གསུམ། དང་པོ་མདའ་ལྟར་འཕང་པའི་སློབ་མ་ནི། བླ་
མ་ལ་དད་གུས་མེད་པ། གྲོགས་ལ་བརྩེ་གདུང་མེད་པ། དེ་ལྟ་བུ་དང་རྒྱང་བསྲིང་ངོ༌། །གཉིས་པ་དགྲ་
ལྟར་འབྲོས་པའི་སློབ་མ་ནི། དམ་ཚིག་དང་ཁྲེལ་གཞུང་མེད་པ། རང་སྐྱོན་སྦས་ནས་སློབ་དཔོན་གྱི་སྐྱོན་
བརྗོད་པ་དེ་ལྟ་བུ་དང་ཆོས་འབྲེལ་མི་བྱ་བར་འབྲོས་དགོས། གསུམ་པ་དུག་ལྟར་གནོད་པའི་སློབ་པ་ནི།
དམ་ཚིག་ཉམས་པ་སློབ་དཔོན་ལ་འཁོན་སྡུག་པའི་ཉམས་གྲིབ་ཅན་དེ་ནི་སྲོག་ལ་བར་དུ་གཅོད་པས་
ཕྱོགས་སུ་མི་བསྟེན་ནོ། །དང་དུ་བླང་བའི་སློབ་མ་ལ་གསུམ། ཞིང་ས་གཤིན་པོ་ལྟ་བུའི་སློབ་མ་དད་གུས་
སྙིང་རྗེ་ལྡན་པ་དེ་ལ་ཆོས་ཀྱི་བྱིན་རླབས་འཇུག་པས་བསྟེན། ལུས་དང་གྲིབ་མ་ལྟ་བུའི་སློབ་མ། རྒྱུན་དུ་
སྒོ་གསུམ་གུས་པས་བཀུར་སྟི་བྱེད་པས་འབྲལ་སེམས་མི་སྐྱེ་བ་བསྟེན། ནོར་བུ་རིན་པོ་ཆེ་ལྟ་བུའི་སློབ་
མ་སྙིང་རྗེ་ཕན་སེམས་དང་ལྡན་པ། འཁོར་བ་ལ་མ་
ལ་མ་ཆགས་པའི་བློ་ཅན་དེ་ལྟ་བུ་བསྟེན་ནོ། །གཉིས་པ
སློབ་མ་བསྟེན་པ་ལ་གཉིས། ཆོས་ཀྱིས་བསྟེན་པ་དང་། ཟང་ཟིང་གིས་བསྟེན་པའོ། །ཆོས་ཀྱིས་བསྟེན་
པ་ནི། (༨༡བ)ཆོས་གང་ལ་གང་འདོད་པ་བྱིན་ལ་ཉམས་སུ་ལེན་དུ་འཇུག་གོ །ཟང་ཟིང་གིས་བསྟེན་པ་
ནི། དད་ལྡན་སྒྲུབ་རྒྱགས་མེད་པ་ལ་ཟས་གོས་བྱིན་ལ་ཆོས་བྱེད་དུ་བཅུག་གོ །གསུམ་པ་སློབ་མ་ཆེ་སར་
• 133 -



མ་ཎི་བཀའ་འབུམ།
འདོན་པ་ལ་གཉིས་ལས། དང་པོ་ཐོས་པ་ཅན་བཤད་པས་མགོ་བཏོན་ལ་སྟོན་ཆེན་དུ་ཆེ་སར་འདོན།
སྒོམ་སྲན་ཅན་སྒྲུབ་པས་མགོ་བཏོན་ལ་ནགས་ཁྲོད་དམ་རི་ཁྲོད་དུ་སྒོམ་དུ་བཅུག་ལ་སྒོམ་ཆེན་དུ་ཆེ་སར་
འདོན། སློབ་མ་ནི་དམ་པའི་ཆོས་སློབ་པའི་ཞིང་དུ་གྱུར་པས་སློབ། བླ་ན་མེད་པའི་བྱང་ཆུབ་སྒྲུབ་པའི་
མར་གྱུར་པས་མ་ཡིན་ལ། བྱང་ཆུབ་ཀྱི་མྱུ་གུ་བསྐྱེད་པས་སློབ་བུ་ཡིན་ནོ། །གསུམ་པ་སློབ་དཔོན་དང་
སློབ་མའི་བར་གྱི་གདམས་ངག་ལ་གསུམ་སྟེ། ད་ལྟའི་གདམས་ངག་དང་། འཆི་ཁའི་གདམས
འཆི་ཁའི་གདམས་ངག་དང་།
བར་དོའི་གདམས་ངག་གོ །གདམས་ངག་ནི་ཚེགས་ཆུང་ལ་དོན་ཆེ་བས་མའི་ངག་དང་འདྲ་སྟེ་མི་སླུ་བ་
ཡིན་ནོ། །ད་ལྟའི་གདམས་ངག་ལ་གསུམ། ཞུ་ལུགས། བཙའ་ལུགས། བསྐྱང་ལུགས་སོ། །དང་པོ་ཞུ་
ལུགས་ལ་གསུམ། བཀུར་སྟི་དང་མེ་ཏོག་ཕུལ་ལ་ལེགས་པར་ཞུ། དད་གུས་མོས་པས་བསྟེན་ལ་གུས་
པས་ཞུ། བླ་མ་མཉེས་པར་བྱས་ལ་ཐག་ཆོད་པར་ཞུའོ། །བཙའ་ལུགས་ལ། མ་ལེགས་པ་དང་ལེགས་པ་
གཉིས་ལས། མ་ལེགས་པ་ལ་གསུམ། འདོད་པ་ཅན་ལ་བྱིན་ན་ཆུས་ཁྱེར་བ་དང་འདྲ་སྟེ་ནོར་ཕྱིར་འབྱམས།
ང་རྒྱལ་ཅན་ལ་བྱིན་ན་མེས་ཚིག་པ་དང་འདྲ་སྟེ་ཁ་ཕྱིར་འཆོར། སྣོད་ངན་ལ་བྱིན་ན་རླུང་གིས་ཁྱེར་བ་
དང་འདྲ་སྟེ་བཅུད་མི་ཐུབ་པར་ཡུལ་ཁམས་འགེངས་སོ། །བཙའ་ལེགས་པ་ལ་གསུམ་སྟེ། རིན་པོ་ཆེའི་
གཏེར་བཞིན་བཙའ་སྟེ་བཅུད་ཁོང་ན་ཡོད་པ་ཕྱིར་མི་འཆོར་བར་བྱ། ཆུ་སྲིན་གྱི་གྲེ་བར་རིན་པོ་ཆེ་ཚུད་པ་
ལྟར་བཙའ་སྟེ། ཉམས་ལེན་ཁོང་ན་ཡོད་པ་ཕྱིར་ཟགས་སུ་མི་འཇུག །སེང་གེའི་འོ་མ་གསེར་བུམ་དུ་
བླུགས་པ་ལྟར་བཙའ་སྟེ་སྣོད་བཟང་པོ་བཅུད་ཐུབ་པར་བྱའོ། །བསྐྱང་ལུགས་ལ་གསུམ་ལྷའི་རྒྱལ་པོ་
ལྟར་བསྐྱང་སྟེ། བདུད་རྩི་ལྟ་བུའི་གདམས་པ་(༨༢ན)ཟབ་མོས་ཕན་གདགས། མིའི་རྒྱལ་པོ་ལྟར་བསྐྱང་
སྟེ་ཉོན་མོངས་པ་དང་རྣམ་པར་རྟོག་པ་ཟིལ་གྱིས་མནན། ཀླུའི་རྒྱལ་པོ་ལྟར་བསྐྱང་སྟེ། བྱིན་རླབས་ཀྱི
ཆར་གྱི་སྣང་བ་བསྒྱུར་ལ་ལུས་ངག་ཡིད་གསུམ་བྱིན་གྱིས་བརླབ་བོ། །གཉིས་པ་འཆི་ཁའི་གདམས་ངག་
ལ་གསུམ། འབྱུང་བའི་འདུ་ཚུལ་ལ་རྐྱེན་སྐད་ཅིག་མས་འདུ་བ་དང་། ཚེ་རྟེན་ཕྱིའི་ནུས་པས་འདུ་བ་དང་།
སྲོག་རྟེན་རླུང་གི་ནུས་པས་འདུ་བ་དང་གསུམ་མོ། །དང་པོ་རྐྱེན་སྐད་ཅིག་མས་འདུ་བ་ནི། ནང་གི་དོན་
སྙིང་ལྔའི་འབྱུང་བ་ལ་བརྟེན་ནས་སྲོག་འཛིན་པས། རྐྱེན་མཚོན་དང་ནད་ཀྱིས་ཉམས་ན་སྲོག་སྐད་ཅིག་
- 134 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལ་འཆད་དོ། །དེའི་ཚེ་རིག་པ་རྟེན་མེད་གནས་མེད་དུ་བུན་གྱིས་བཏང་ན་སྡུག་བསྔལ་རང་སར་ཡལ་
ནས་ལུས་མི་ལེན་ཏེ། རླུང་རིག་གཉིས་པོ་མེ་དུ་དུས་གཅིག་ཏུ་ཟད་པ་ལྟར། རྒྱུ་ཟད་རྐྱེན་ཟད་དུ་བཏང་
བའི་ཐབས་སྐད་ཅིག་མའོ། །གཉིས་པ་འབྱུང་བ་རིམ་གྱིས་འདུ་བའི་ཚུལ་ནི། འདུ་བའི་ནད་ཀྱིས་རླུང་
རང་ས་ནས་སློང་ཞིང་འཁྲུག་སྟེ། དེའི་དུས་སུ་ལུས་ལྕི་ཉལ་སྙིང་འདོད། འགྲོ་མི་ནུས། ཡན་ལག་རེངས་
ཤིང་ན། ལུས་འཁྱོམ། དེ་ནས་སའི་ནུས་པ་ཆུ་ལ་ཐིམ་པས་ཆུ་རང་ས་ན་སློང་ཞིང་འཁྲུག་སྟེ། སྣ་དང་ཁ་
མིག་ནས་ཆུ་འཛག །ཕོ་བ་དངས་སྙིགས་འབྱེད་བཅུད་གནས་སུ་སྐྱེལ། སྙིགས་མ་ཐུར་ལ་སེལ། ལུས་
ཧྲུམས་སེར་ཁྱེར། དེ་ནས་ཆུ་མེ་ལ་ཐིམ་པས་མེ་རང་ས་ནས་ལྡང་ཞིང་འཁྲུག་སྟེ། ཤ་ཚ། བསྐམ། ལུས་རྔུལ།
ལྕེ་སྐམ་ཞིང་རྩུབ་པའོ། །དེ་ནས་མེ་རླུང་ལ་ཐིམ་པས་རླུང་རག་ས་ནས་ལྡང་ཞིང་འཁྲུག་སྟེ། ལུས་གྲང་།
གཉིད་ཡར། སྨྲ་བ་དཀའ། རྐང་ལག་བརྒྱད་པར་འདོད། གསུམ་པ་སྲོག་རྟེན་རླུང་གི་ནུས་པས་འདུ་བ་
ནི། རླུང་ཡིད་ཀྱི་རྣམ་པར་ཤེས་པ་ལ་ཐིམ་པས་རྣམ་ཤེས་ལྡང་ཞིང་འཁྲུག་སྟེ། ཚོགས་དྲུག་གི་འབྱུང་བའི་
རླུང་འཐབ་ཅིང་འཁྲུག་སྟེ་རླུང་རིག་བྲལ་ནས་ལུས་སེམས་འབྲལ་ལོ། །དེའི་དུས་ན་རིག་པ་བརྒྱལ་ནས་
གནས་པས་གསལ་སྟོང་གི་ཡེ་ཤེས་ངོས་(༨༢བ)བཟུང་། ཟིན་པ་དང་ཆོས་སྐུར་འཚང་རྒྱའོ། །
གསུམ་པ་བར་དོའི་གདམས་ངག་ལ་གསུམ། དབང་པོ་རབ་སྐྱེ་ཤིའི་བར་དོ་ལ་ཡེ་ཤེས་ངོས་བཟུང་བ་
དང་། དབང་པོ་འབྲིང་སྲིད་པའི་བར་དོ་ལ་ཏིང་ངེ་འཛིན་གྱི་འཕྲོ་མཐུད་པ་དང༌། དབང་པོ་ཐ་མ་སྐྱེ་བ་
བླངས་ནས་ལས་ཀྱི་འཕྲོས་ལུས་ལེན་པའོ། །དང་པོ་དབང་པོ་རབ་སྐྱེ་ཤིའི་བར་དོ་ལ་ཡེ་ཤེས་ངོས་བཟུང་
བ་ནི། རང་བྱུང་གི་འོད་གསལ་ངོས་ཟིན་པས་བར་དོ་མེད་པར་ཆོས་སྐུར་འཚང་རྒྱའོ། །གཉིས་པ་དབང་
པོ་འབྲིང་སྲིད་པའི་བར་དོ་ལ་ཏིང་ངེ་འཛིན་འཕྲོ་མཐུད་པ་ནི། ཡི་དམ་ཐུགས་རྗེ་ཆེན་པོར་བསྒོམས་པས་
སྣང་བ་ཐམས་ཅད་ཐུགས་རྗེ་ཆེན་པོར་ཤར་ནས་ལོངས་སྐུའི་ཞིང་ཁམས་སུ་འཚང་རྒྱའོ། །གསུམ་པ་
དབང་པོ་ཐ་མ་བར་དོ་མ་ཟིན་ཀྱང་ལས་འཕྲོ་མཐུད་ནས་སྐྱེ་གནས་བཟང་པོར་སྐྱེས། སྤྲུལ་པའི་སྐུར་
འཚང་རྒྱའོ། །སྤྱི་དོན་གསུམ་པ་དབང་པོ་ཐ་མས་ཉམས་སུ་བླངས་ཐབས་ལ་གསུམ། དགོན་པ་བསྟེན་པ་
དང་། འདུ་འཛི་སྤང་བ་དང་། བྱང་ཆུབ་སྒྲུབ་པའོ། །དགོན་པ་བསྟེན་པ་ལ་གསུམ། དགོན་པ་བཙལ་བ་
- 135-



མ་ཎི་བཀའ་འབུམ།
དང༌། དགོན་པ་བསྟེན་པའི་དུས་དང་། དགོན་པ་བསྟེན་པའི་ཐབས་སོ། །དང་པོ་དགོན་པ་བཙལ་བ་ལ་
གསུམ་ལས། དང་དུ་བླང་བའི་དགོན་པ་དང་། སྤང་བར་བྱ་བའི་དགོན་པ་དང་། ཐུན་མོང་མ་ཡིན་པའི་
དགོན་པའོ། །དང་དུ་བླང་བའི་དགོན་པ་ལ་གསུམ་ལས། ཡིད་དུ་འོང་ཞིང་རང་དབང་ཐོབ་པ། དགྲ་
རྐུན་མེད་པའི་སྒྲུབ་གནས་ཡིན་པ། གྲོང་ལས་དབེན་ཞིང་མཐུན་རྐྱེན་འཛོམ་པའོ། །གཉིས་པ་སྤོང་བའི་
དགོན་པ་ལ་གསུམ། འདོད་ཆགས་ཀྱི་དགོན་པ་ནི། ཆགས་པའི་ཡུལ་བུད་མེད་གནས་པ་དང་། ཟང་
ཟིང་གི་ལོངས་སྤྱོད་ལ་ལག་ལས་བྱེད་པའི་ས་དེ་དག་སྤང་། ཞེ་སྡང་གི་དགོན་པ་ཕན་ཚུན་འཐབ་རྩོད་
མང་ཞིང་དུག་ལྔ་ཆེ་བའི་ས་དེ་སྤུང་། གཏི་མུག་གི་དགོན་པ་ལས་དཀར་ནག་གི་རྣམ་དབྱེ་མི་ཕྱེད་པ་དེ་ལྟ་
བུ་སྤང་ངོ༌། །གཉིས་པ་དགོན་པ་བསྟེན་པའི་དུས་ལ་གསུམ། འཁོར་བ་ལ་ཡིད་འབྱུང་ནས་ངན་སོང་གི་
(༨༣ན)སྡུག་བསྔལ་ལ་འཇིགས་པ་དང༌། རང་གི་ལོ་སོང་ཞིང་འཆི་བས་འཇིགས་པ་དང་། སློབ་དཔོན་
གྱི་གདམས་ངག་རྒྱུད་ལ་ལོན་ནས་དགོན་པར་བསྡད་པས་ཆོག་པའོ། །གསུམ་པ་དགོན་པ་བསྟེན་པའི་
ཐབས་ལ་གསུམ་ལས། དང་པོ་བསོད་ནམས་ཀྱིས་བསྟེན་པ་ནི། ཟས་ནོར་གང་འོས་སུ་བྱིན་ནས་ཕན་
སེམས་ཀྱིས་དགེ་བ་ལ་བཀོད་ལ་བསྟེན། ཆོས་ཀྱིས་བསྟན་པ་ནི་ཆོས་སྣོད་དང་མཐུན་པར་བསྟེན་ནས་
རིམ་གྱིས་ལེགས་པའི་ལམ་ལ་སྦྱར་ལ་བསྟེན། དགེ་བསྐུལ་གྱིས་བསྟེན་པ་ནི། ཕྱོགས་གང་གི་སྒོ་ནས་
ཀྱང་བྱང་ཆུབ་ཐོབ་པའི་ལམ་མ་ནོར་བ་ལ་འཇུག་པའི་ཐབས་ལ་བསྐུལ་ནས་བསྟེན་ནོ། །གཉིས་པ་འདུ་
འཛི་སྤང་ཞིང་བྱ་བ་བཏང་བ་ལ་གསུམ། ལུས་ཀྱི་བྱ་བ་དང་། ངག་གི་བྱ་བ་དང་། ཡིད་ཀྱི་བྱ་བ་བཏང་
བའོ། །ལུས་ཀྱི་བྱ་བ་བཏང་བ་ལ་གསུམ་ལས། དང་པོ་ལུས་ཀྱི་ལས་ཚོང་ལས་དང་སོ་ནམ་དང་ཁྱིམ་
ཐབ་དང་གཡེང་བ་ལ་སོགས་པ་སྤང་། དེ་རྣམས་མ་སྤངས་ན་ཁྱིམ་གྱི་བུ་དང་བུ་མོ་གཉེན་དང་མཛའ་
བཤེས་རྣམས་ཀྱིས་གཡེངས་ནས་བདེ་བ་ཡེ་མེད་ཅིང་སྡུག་བསྔལ་ལ་མཐར་ཐུག་པ་མེད་དོ། །གཉིས་པ་
ཟང་ཟིང་གི་ནོར་སྤངས་ཏེ་ལོངས་སྤྱོད་ཇི་ཙམ་ཡོད་པ་ལྟར། ཟད་ཀྱིས་དོགས་པ་དང་མ་འཕེལ་གྱིས་
དོགས་པ་ལ་སོགས་པའི་སྡུག་བསྔལ་གྱི་རྩ་བར་འགྲོ་བས་སྤང་། གསུམ་པ་གྲོགས་སྤང་སྟེ། གྲོགས་བུད་
མེད་དང་འགྲོགས་ན་ཉོན་མོངས་པའི་དབང་དུ་འགྱུར་ལ། མང་པོ་དང་འགྲོགས་ན་འཐབ་རྩོད་དང་།
- 136 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཆགས་
གས་སྡང་ལ་སོགས་པ་འཕེལ་བས་སྤང་ངོ༌། །གཉིས་པ་ངག་གི་བྱ་བ་བཏང་བ་ལ་གསུམ་ལས། དང་
པོ་ཁ་མཆུ་དང་འཐབ་རྩོད་ཐམས་ཅད་བླང་། གཉིས་པ་དལ་གཏམ་དང་བཞད་གད་ལ་སོགས་པ་སྤང་
།
གསུམ་པ་རྫུན་དང་ངག་ཀྱལ་ཚིག་རྩུབ་སྟེ། ངག་གི་ཁ་ན་མ་ཐོ་བ་རྣམས་སྤངས་ལ། ངག་ལྐུགས་པའི་
ཚུལ་དུ་བསྡད་ལ་སྨྲ་བཅད་བྱའོ། །གསུམ་པ་ཡིད་ཀྱི་བྱ་བ་བཏང་བ་ལ་གསུམ་ལས། དང་པོ་ཕྱི་སྣོད་ཀྱི་
འཇིག་རྟེན་ལ་སྐྱོ་བ་བསྐྱེད་པ་ནི། སྟོང་ གསུམ་གྱི་འཇིག་རྟེན་འདི་ཡང་ (༢༣བ)ནམ་ཟླ་དབྱར་སྟོན
དགུན་དཔྱིད་ཀྱི་འགྱུར་ལྡོག་གིས་མི་རྟག་ལ། དེ་བཞིན་དུ་ཞག་ཟླ་བ་ལོ་སོང་ནས་རང་གི་ཚེ་ལ་ལོང་
མེད་པར་བསམས་ནས་ཡིད་སྐྱོ་བ་བསྐྱེད། གཉིས་པ་ནང་བཅུད་ཀྱི་སེམས་ཅན་ལ་སྐྱོ་བ་བསྐྱེད་པ་ནི།
སྐྱེ་རྒ་ན་འཆིའི་སྡུག་བསྔལ་ལ་སོགས་པས་བདེ་བ་མེད་པས། རང་ཡང་སྡུག་བསྔལ་དེ་ལས་མ་འད།
པར་བསམས་ལ་ཡིད་འབྱུང་སྐྱོ་བ་བསྐྱེད། གསུམ་པ་ནོར་རྫས་ལ་སྐྱོ་བ་བསྐྱེད་པ་ནི། ནོར་ལོངས་སྤྱོད་
ཐམས་ཅད་མི་རྟག་པས་གང་ལ་ཡང་ཆགས་ཞེན་མེད་པར་བྱའོ། །གསུམ་པ་བྱང་ཆུབ་སྒྲུབ་པ་ལ་གསུམ།
ལྟ་བ་དང༌། སྒོམ་པ་དང་
། སྤྱོད་པའོ། །ལྟ་བ་ལ་གསུམ། ལྟ་བའི་ངོ་བོ་དང་། ངེས་ཚིག་དང་། ལྟ་བའི་དབྱེ་
བའོ། །ལྟ་བའི་ངོ་བོ་ནི་དོན་དམ་པ་དང་། སྟོང་པ་ཉིད་དང་། ཡང་དག་པའི་དོན་ནོ། །ལྟ་བའི་ངེས་ཚིག་ལ་
གསུམ། ལྟ་བ་ཞེས་བྱ་བ་ཡང་དག་པའི་མཚན་ཉིད་ལ་བལྟ། ཕྱིན་ཅི་མ་ལོག་པའི་དོན་ལ་བལྟ། དངོས་
པོ་དང་མཚན་མར་མ་གྲུབ་པའི་སྟོང་པ་ཉིད་ལ་བལྟའོ། །ལྟ་བའི་དབྱེ་བ་ལ་གསུམ། ཀུན་རྫོབ་སྒྱུ་མ་ལྟ་
བུར་འདི་ལྟར་གྱི་སྣང་བ་རྣམས་སྣང་ལ་རང་བཞིན་མེད་པར་བལྟ། དོན་དམ་པར་རང་བཞིན་མེད་པ་ནམ་
མཁའི་ངོས་ལྟ་བུར་བལྟ། བདེན་པ་གཉིས་དབྱེར་མེད་པ། གཞན་ལ་བསྟན་དུ་མེད་པ། དོན་སྨྲ་བསམ་
བརྗོད་བྱ་ལས་འདས་པར་བལྟའོ། །གཉིས་པ་སྒོམ་པ་ལ་གསུམ། སྒོམ་པའི་ངོ་བོ་དང་། ངེས་ཚིག་དང༌།
དབྱེ་བའོ། །ངོ་བོ་ལ་གསུམ། རྟོག་པ་མེད་པའི་སེམས། མི་དམིགས་པའི་སེམས། རྣམ་པར་མི་རྟོག་མི་
གཡེང་བའི་སེམས་སོ། །ངེས་ཚིག་ལ་གསུམ། གོམས་པ་ཞེས་བྱ། གནས་པ་ཞེས་བྱ། མི་འགྱུར་བ་ཞེས་
བྱའོ། །སྒོམ་པའི་དབྱེ་བ་ལ་གསུམ། ཞི་གནས་ཀྱི་སྒོམ་ནི་རྒྱུ་མཚོ་ཆེན་པོ་རླུང་གིས་མ་བསྐྱོད་པ་ལྟར། ཡིད་
མི་གཡོ་བར་གནས་པ་ཚན་བསྐྱེད་ལ་སྒོམ། ལྷག་མཐོང་གི་སྒོམ་ནི། མར་མེ་རླུང་གིས་མ་བསྐྱོད་པ་ལྟར་
- 137 -



མ་ཎི་བཀའ་འབུམ།
ཉམས་གསལ་སྟོང་། རང་བྱུང་གི་དོན་དང་ (༨༤ན)ལྡན་པར་སྒོམ། ཞི་ལྷག་ཟུང་འཇུག་གི་སྒོམ་ནི། ཉི་
མ་ལྟར་གསལ་འགྲིབ་མེད་པར་རྟོག་པ་ངང་གིས་ཞི་ནས་ཆོས་ཉིད་རྣམ་པར་མི་རྟོག་པའི་དོན་ལྷག་གིས་
མཐོང་བ་ལ་བྱའོ། །སྤྱོད་པ་ལ་གསུམ། སྤྱོད་པའི་ངོ་བོ་དང༌། ངེས་ཚིག་དང་། དབྱེ་བའོ། །སྤྱོད་པའི་ངོ་
བོ་ལ་གསུམ། གཟུང་འཛིན་དང་བྲལ་བ། བཅས་བཅོས་དང་བྲལ་པ། བླང་དོར་དང་བྲལ་བའོ། །ངེས་
ཚིག་ལ་གསུམ། ཡང་དག་པའི་དོན་དང་མཐུན་པར་སྤྱོད་པ། ལྟ་སྒོམ་ཐུན་མོང་བ་དང་མཐུན་པར་སྤྱོད་
པ། ལུས་ངག་ཡིད་གསུམ་མ་བཅོས་རྒྱུན་གྱིས་སྤྱོད་པ་བྱའོ། །སྤྱོད་པའི་དབྱེ་བ་ལ་གསུམ། གང་ལ་ཡང་
ཐོགས་པ་མེད་པ་སྐྱི་སེར་གྱི་རླུང་པོ་ལྟར་སྤྱོད། སྤྱོད་པ་ལ་ཞེན་པ་མེད་པ་བུ་ཆུང་ལ་གཡུ་དང་རྡོ་བྱིན་པ་
ལྟར་སྤྱོད། སྤྱོད་ཀྱང་མི་སྤྱོད་ཞེན་ཀྱང་མི་ཞེན་པ་ལྷ་ལ་མཆོད་པ་ཕུལ་བ་ལྟ་བུར་སྤྱོད་དོ། །ཐུགས་རྗེ་
ཆེན་པོའི་སྤྲུལ་པ་རྒྱལ་པོ་སྲོང་བཙན་སྒམ་པོའི་ཞལ་གདམས་དབང་པོ་འབྲིང་ལ་གསུངས་པའི་སྐོར་
རྫོགས་སོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་འཕགས་པ་སྤྱན་རས་གཟིགས་ལ་ཕྱག་འཚལ་ལོ། །སྤྲུལ
པའི་རྒྱལ་པོས་དབང་པོ་རབ་ལ་གསུངས་པའི་ཞལ་གདམས་ལ་གསུམ། རབ་དང་། འབྲིང་དང་། ཐ་མའོ། །
རབ་ལ་གསུམ། རིག་པ་རྩལ་གྱི་གདམས་ངག །གབ་པ་མངོན་བྱུང་གི་གདམས་ངག །ཐལ་བྱུང་གི་གདམས་
ངག་གོ །རིག་པ་རྩལ་གྱི་གདམས་ངག་ལ་གསུམ། དང་པོ་རྟགས་སྣང་གཞན་འབྱུང་གི་རིག་པའི་རྩལ་
ནམ་མཁའ་ལ་ཉི་མ་ཤར་བ་ལྟ་བུ་ནི། དཔེར་ན་ནམ་མཁའ་ལ་ཉི་མ་ཤར་བས་ཀུན་ལ་ཁྱབ་པ་
པ་དང་།
གསལ་འགྲིབ་མེད་པ་དང་གདུང་བ་སེལ་བ་དང་འདྲ་བར། ཡ་མཐའ་རྒྱལ་བའི་དཀྱིལ་འཁོར་ནས། མ་
མཐའ་དམྱལ་བའི་འཇིག་ཚོགས་ཡན་ཆད་དང་རིག་པའི་རྩལ་དུ་ཤར་བས། ལུང་མན་ངག་གི་རྩལ་གྱིས་
ཐམས་ཅད་སེམས་ཉིད་དུ་ཤེས་ནས། ཕྱོགས་རིས་མེད་པར་བརྡལ་བ་དང་། རིག་པ་ལ་ཕྱི་ནང་མེད་པས་
ཡེ་ཤེས་ལ་གསལ་འགྲིབ་མེད་པ་(༨༤བ)དང༌། རྣམ་པར་རྟོག་པ་དང་ཉོན་མོངས་པའི་གདུང་བ་སེལ་བའོ། །
གཉིས་པ་རྟགས་སྣང་གཞན་འབྱུང་གི་རིག་པ་རྩལ་གྱི་མན་ངག་བྱ་བ་བྱེད་པའི་སྤྲེའུ་ལྟ་བུ་ནི། དཔེར་ན་
སྤྲེའུ་བྱ་བ་བྱེད་པ་དེ་ཤེས་པ་འཇུག་སླ་བ་སུན་སྐྱེན་པ་དོན་ལ་བླུན་པ་དང་འདྲ་བར། འཁྲུལ་པའི་ཤེས་པ་
- 138 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དེ་ཡང་བྱ་བ་མང་ལ་འཇུག་སླ་བ་སུན་པ་སྐྱེན་ཅིང་ཡང་དག་པའི་དོན་ལས་ལོག་པའོ། །གསུམ་པ་གཉིས་
མེད་རང་གསལ་གྱི་རིག་པ་རྩལ་གྱི་གདམས་ངག་ཆུ་དང་འོ་མ་འདྲེས་པ་ལྟ་བུ་ནི། དཔེར་ན་ཆུ་དང་འོ་མ་
གཉིས་རྒྱུ་གཅིག །རྐྱེན་གྱིས་ཐ་དད་ཀྱང་
། འདྲེས་ན་དབྱེར་མི་ཕྱེད་པ་བཞིན་དུ། བདག་གཞན་དང༌།
འཁོར་འདས་དང་། འཁྲུལ་མ་འཁྲུལ་དང་། རྣམ་རྟོག་དང་ཡེ་ཤེས་རྣམས་རྒྱུ་ཆོས་ཉིད་དུ་གཅིག །རྐྱེན་
རོལ་པ་ཐ་དད་དུ་ཤར་ཡང་། འབྲས་བུ་ཐིག་ལེ་ཉག་གཅིག་ཏུ་དབྱེར་མི་ཕྱེད་པའོ། །གཉིས་པ་གབ་པ་
མངོན་བྱུང་གི་གདམས་ངག་ལ་གསུམ་ལས། དང་པོ་རང་ལ་གནས་ཀྱང་སྒྲིབ་པས་ངོ་མ་ཤེས་པ་གབ་པ་
མངོན་དུ་ཕྱུང་བའི་མན་ངག་དམུས་ལོང་མིག་ཕྱེ་བ་ལྟ་བུ་ནི། དཔེར་ན་འཁོར་ལོས་སྒྱུར་བའི་རྒྱལ་པོ་དེ་
དམུས་ལོང་དུ་གྱུར་ན། མཚན་དང་དཔེ་བྱད་རང་ལ་ཡོད་ཀྱང་མཐུན་རྐྱེན་སྨན་པ་ལ་རག་ལས་པ་དང་
འདྲ་བར། སྨན་པ་མཁས་པས་མིག་གི་ལིང་ཐོག་ལ་སོགས་པའི་སྐྱོན་བསལ་བས་མཚན་དཔེ་རང་ལ་
ཡོད་པ་གསལ་བ་བཞིན། སེམས་ཅན་ཐམས་ཅད་ལ་ཆོས་སྐུ་རང་ལ་ཡོད་ཀྱང་མ་རིག་པའི་བག་ཆགས་
ཀྱིས་བསྒྲིབས་ནས་མ་ཤེས་པ། བླ་མའི་གདམས་ངག་བསྟན་ནས་ཉམས་སུ་བླངས་པས། སེམས་ཉིད་མ་
བསླད་པ་ཆོས་སྐུར་ངོ་ཤེས་པ་ཡིན་ནོ། །གཉིས་པ་ཕྱི་གཟུང་བའི་ཡུལ་གྱིས་བསྒྲིབས་པས་ངོ་མ་ཤེས་པ་
གབ་པ་མངོན་དུ་ཕྱུང་བའི་མན་ངག་མེ་ལོང་ལ་བཞིན་གྱི་དཀྱིལ་འཁོར་ཤར་བ་ལྟ་བུ་ནི། དཔེར་ན་མེ་
ལོང་དེ་གསལ་ལ་དངས་པ་གཟུགས་བརྙན་འཆར་བ་དང་ལེགས་མི་ལེགས་ཀྱི་སྐྱོན་ཡོན་འབྱེད་པ་
བཞིན་དུ། ཀུན་གཞིའི་རྣམ་པར་ཤེས་པ་སྟོང་པ་ཟངས་ཐལ་དུ་རྟོགས་(༨༥ན)པས་བག་ཆགས་སོག་པའི་
གནས་མེད་དེ། འཁོར་འདས་ཐམས་ཅད་དེའི་ངང་ལས་འཆར་བར་རྟོགས་ནས་སངས་རྒྱས་ཡིན། མ་
རྟོགས་ན་མ་དག་པ་འཁོར་བར་སྐྱེ་བའི་རྒྱུ་བྱེད་པས་སྐྱོན་ཡིན་ནོ། །གསུམ་པ་དེ་གཉིས་སུ་མེད་པ་ལ་
སྒྲིབ་པས་ངོ་མ་ཤེས་པ་གབ་པ་མངོན་དུ་ཕྱུང་བའི་མན་ངག་རིན་པོ་ཆེ་འདམ་ནས་ཐོན་པ་ལྟ་བུ་ནི།
དཔེར་ན་རིན་པོ་ཆེ་དེ་ས་འོག་གི་འདམ་ན་ཡོད་ན་དགོས་འདོད་འབྱུང་བའི་གཞི་ཡོད་ཀྱང་སྒྲུབ་མི་ནུས།
འདམ་ནས་བཏོན་ནས་ནོར་བུ་མཁན་གྱིས་བཀྲུ་བ་གསུམ་གྱིས་བཀྲུས། ཕྱི་བ་གསུམ་གྱིས་ཕྱིས་ནས་
རྒྱལ་མཚན་གྱི་རྩེ་ལ་བཏགས་ཏེ་མཆོད་པས། དགོས་འདོད་ཅི་བསམས་པ་ཐམས་ཅད་འགྲུབ་པ་བཞིན་
- 139 -



མ་ཎི་བཀའ་འབུམ།
དུ། རང་གི་སེམས་ཉིད་རིན་པོ་ཆེ་ལྟ་བུ་ཆོས་ཀྱི་སྐུ་རང་གསལ་ངང་ལ་ཡོད་པ་ལ། དང་པོ་ཐོས་པའི་ཤེས་
རབ་ཀྱིས་ཉོན་མོངས་པའི་དྲི་མ་ཐམས་ཅད་བདར། བར་དུ་བསམ་པའི་ཤེས་རབ་ཀྱིས་ཤེས་བྱའི་སྒྲིབ་
པ་ཕྱིས། མཐར་སྒོམ་བྱུང་གི་ཤེས་རབ་ཀྱིས་ཤེས་པ་གཟེངས་བསྟོད་པས་སྐུ་དང་ཡེ་ཤེས་ཀྱི་ཡོན་ཏན་
ཐམས་ཅད་འབྱུང་ངོ༌། །གསུམ་པ་ཐལ་བྱུང་གི་གདམས་ངག་ལ་གསུམ་ལས། དང་པོ་རང་བཞིན་ཐལ་
བྱུང་ལྷོ་སྨྱུག་ངར་ཅན་ལྟ་བུ་ནི། དཔེར་ན་ལྷོ་སྨྱུག་དེ་དྲང་པོར་སྐྱེས་པ་དང་། ཁོང་པ་སྟོང་པ་དང༌། སྒྲོ་མ་
བཏགས་པ་བཞིན་དུ། རང་གི་སེམས་ཉིད་མ་བཅོས་པའི་གདོད་མ་ནས་སངས་རྒྱས་སྒོམ་སྟེ་མ་མཛད།
སེམས་ཅན་སྒྲིན་ཏེ་མ་བཅོས། གཉུག་མ་རྣལ་མ་དྲང་པོར་གནས་པ་ངོ་བོ་ཅིར་ཡང་དམིགས་སུ་མེད་དེ།
ངོས་གཟུང་དང་སྐྱེ་འགག་རྟག་ཆད་ཀྱི་མཐའ་ལས་འདས་པས་སྒྲོ་མ་བཏགས་པའོ། །གཉིས་པ་རང་རྩལ་
ཐལ་བྱུང་གླང་པོ་ཆེ་སྨྱོན་པ་ལྟ་བུ་ནི། གླང་པོ་ཆེ་སྨྱོན་པ་དེ་བཏགས་ན་འབྲོས། བཏང་ན་ལོག་ནས་འོང་།
རང་སར་བཞག་ན་བཅོས་བསྒྱུར་མེད་པ་བཞིན་དུ། རྣལ་འབྱོར་པའི་ཤེས་པ་དེ་ཡང་བསྡུས་ན་འགྲོ །
བཏང་ན་ལོག་འོང་བས། གང་གི་ཡང་བཅོས་བསྒྱུར་མེད་པ་བཏང་བཞག་སྤྲོ་བསྡུ་དང་བྲལ་ (༨༥བ)བ་
ཡིན་ནོ། །གསུམ་པ་གཉིས་མེད་ཐལ་བྱུང་མན་ཤེལ་ལ་ཉི་མ་ཤར་བ་ལྟ་བུ་ནི། དཔེར་ན་མན་ཤེལ་ལ་ཉི་
མ་ཤར་བ་དེ། གསལ་བ་དང་ཕྱི་ནང་མེད་པ་དང་ཟངས་ཐལ་དུ་འདུག་པ་དེ་བཞིན་དུ། ཡ་མཐའ་རྒྱལ་
བའི་དགོངས་པ་ནས། མ་མཐའ་དམྱལ་བའི་འཇིག་ཚོགས་ཡན་ཆད་རང་བྱུང་འོད་གསལ་གྱི་དཀྱིལ་
འཁོར་དུ་སངས་རྒྱས་ནས་སྒྲིབ་གཡོགས་མེད་པ་དང་ཕྱི་ནང་མེད་པར་གསལ་བ་ཡིན་ནོ། །དབང་པོ་
རབ་ཀྱིས་དེ་ལྟར་ཉམས་སུ་བླངས་པས་རྟགས་གསུམ་འཆར་ཏེ། དང་པོ་རིག་པ་རྩལ་གྱིས་མཐར་ཕྱིན་
པའི་རྟགས་ལ་གསུམ། ཕྱིའི་རིག་པ་དངས་པའི་རྟགས་འོད་དང་ཉི་མ་ཤར་བ་ལྟ་བུར་གསལ་བས་ཉིན་
མཚན་ཁྱད་པར་མེད་པ་འབྱུང་ངོ༌། །གཉིས་པ་ནང་གི་ཤེས་པ་ལས་སུ་རུང་བའི་རྟགས། གང་ལ་ཡང་མ་
ཆགས་པར་ཤེས་པ་ཕྱད་ཕྱད་པ་དང༌། དགྲ་དང་བུར་མཉམ་པས་ཕྱོགས་རིས་མེད་པར་ཆོས་དང་གང་
གཉིས་ཀ་ལ་ཞེ་འདོད་མེད་པའོ། །གསུམ་པ་གསང་བ་རིག་པ་རང་ས་ཟིན་པའི་རྟགས་སངས་རྒྱས་
པ་མེད་པས་འབྲས་བུ་ལ་རེ་བ་མེད། ངན་སོང་དུ་ལྷུང་བ་མེད་པས་འཁོར་བ་ལ་ཉམ་མི་ང་། བར་དུ་
- 140 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཡེ་
གཅོད་པ་མེད་པས་བདུད་ལ་འཇིགས་པ་མེད། རིག་པའི་ཆོ་འཕྲུལ་ཅིར་ཡང་འཆར་བ་ཡིན་ནོ། །གཉིས་
པ་གབ་པ་མངོན་དུ་ཕྱུང་བའི་རྟགས་ལ་གསུམ། དང་པོ་ཕྱིའི་འདུ་ཤེས་གོས་དང་བྲལ་བའི་རྟགས།
ཤེས་ཀྱི་སྤྱན་བྱེ་བས་ནམ་མཁའི་མཐོངས་བྱེ་བ་སྙམ་བྱེད་པ་དང་། ནང་ཤེས་པ་རྣལ་དུ་ཕེབས་པའི་
རྟགས། དམིགས་པ་མེད་པ་སྔར་བས་སྙིང་རྗེ་ཆེ་བ་དང་། འདོད་པ་མེད་པར་ཆགས་སྡང་ཆུང་བ་དང་།
གདམས་ངག་ལ
ངག་ལ་ངེས་ཤེས་སྐྱེས་པས་གྲོགས་ལ་བརྩེ་གདུང་ཆེ་བ་དང་། ཕྱོགས་རིས་མེད་པའི་དོན་རྒྱུད་
ལ་ཤར་བས་ཀུན་ལ་ཉེ་རིང་མེད་པའོ། །གསང་བ་ཆོས་སྐུ་རང་ལ་ཤར་བའི་རྟགས་སུ་འབྲས་བུ་གཞན་
ནས་རེ་བ་མེད་པ་དང་། ཡུལ་གང་ལ་ཡང་འདོད་ཞེན་མེད་པ་འོང་ངོ༌། །གསུམ་པ་ཐལ་བྱུང་གི་རྟགས་ལ་
གསུམ། ཕྱི་སྣང་བ་ཟངས་ཐལ་ཐལ་བྱུང་གི་རྟགས་ནི། འབྱུང་བ་ (༨༦ན)དངས་སྙིགས་ཕྱེད་པས་ནམ་
མཁའ་ལ་འཕུར་བ་དང་། རི་དང་རྩིག་པ་ལ་ཐལ་བའོ། །ནང་ཡེ་ཤེས་ཟངས་ཐལ། ཐལ་བྱུང་གི་རྟགས།
རྟོགས་པ་ཁོང་ན་ཡོད་པས་ལུས་ཡོད་པ་སྙམ་མི་བྱེད་པའོ། །གསང་བ་ཆོས་ཉིད་ཟངས་ཐལ། ཐལ་བྱུང་
གི་རྟགས་ནི། གཉིས་འཛིན་རང་སར་གྲོལ་བས་སྤྱོད་ཡུལ་གང་ལ་ཡང་ངོས་གཟུང་མེད་པའོ། །དབང་པོ་
རབ་ཀྱི་རབ་གདམས་པ་དེ་རྣམས་ཀྱིས་གྲོལ་ནས་ཚེ་འདི་ལ་སངས་རྒྱའོ། །རབ་ཀྱི་འབྲིང་ལ་ཆོས་གསུམ་
སྟེ། ཅོག་བཞག་གི་གདམས་ངག །ཚོལ་བ་རྗེས་མེད་ཀྱི་གདམས་ངག །དམིགས་པ་རྗེས་མེད་ཀྱི་གདམས་
ངག་གོ །དང་པོ་ཅོག་བཞག་གི་གདམས་ངག་ལ་གསུམ། དང་པོ་གནས་ལུགས་ཅོག་བཞག་ནམ་མཁའི་
ཆོ་འཕྲུལ་ལྟ་བུ་ནི། དཔེར་ན་ནམ་མཁའ་ལ་འཇའ་འོད་ལ་སོགས་པའི་ཆོ་འཕྲུལ་མི་འགག་པར་འོང་བ་
དང༌། ནམ་མཁའ་ཆོ་འཕྲུལ་གྱི་དབང་དུ་མི་འགྲོ་བ་དང༌། བྱུང་ཡང་ནམ་མཁའི་ངང་དུ་ཞི་བ་བཞིན་དུ།
ཆོས་ཉིད་ལ་རོལ་བའི་རྩ
རྩལ་མ་འགག་པར་འཆར
པར་འཆར་བ་དང་། རོལ་པ་ཀོག་ལངས་སུ་བྱུང་ཡང་ཆོས་ཉིད་
ལས་མ་གཡོས་པར་འོང་བ་དང་། རོལ་པ་ལས་གཞན་དབང་དུ་མི་འགྱུར་བ་དང་། རོལ་པ་རང་སར་
དངས་རང་སར་གྲོལ་བའོ། །གཉིས་པ་ལམ་ཅོག་བཞག་བྱ་བ་བཏང་བའི་སྐྱེས་བུ་ལྟ་བུ་ནི། དཔེར་ན་
སྐྱེས་བུ་བྱ་བ་རྫོགས་པ་དང་བྱ་བ་ཟིན་པ་དང་། བྱ་བ་བཏང་བ་བཞིན་དུ། ཐུགས་རྗེ་ཆེན་པོའི་དགོངས་
པའི་ལུགས་ཀྱིས་ཡོན་ཏན་ཐམས་ཅད་རང་ལ་རྫོགས་ནས་གཞན་ནས་བཙལ་མི་དགོས་པར་བཞག་པ་
- 141 -



མ་ཎི་བཀའ་འབུམ།
དང་། བལྟ་བས་བལྟས་ཟིན་སྒོམ་པས་བསྒོམས་ཟིན་སྤྱོད་པས་སྤྱད་ཟིན། འབྲས་བུ་ཐོབ་ཟིན་ནས་བཙལ་
མི་དགོས་པར་བཞག་པ་དང་། འཁོར་བའི་ཆོས་ལ་སྤྱོད་ཀྱང་དེ་ལ་ཞེན་པ་མེད་དོ། །གསུམ་པ་འབྲས་བུ་
ཅོག་བཞག་རྒྱ་མཚོའི་ནང་དུ་གཟའ་སྐར་ཤར་བ་ལྟ་བུ་ནི། རྒྱུ་མཚོ་དེ་རྒྱ་ཆེ་བ་དང་། གཏིང་ཟབ་པ་དང་།
གཟུགས་བརྙན་འཆར་བ་དང༌། བཟུང་དུ་མེད་པ་ལྟར། རིག་པ་ལ་གཡོ་འགུལ་མེད་(༨༦བ)པ་དང་།
ཟབ་ཅིང་ཆ་ཕྲ་ལ་བརྟག་དཀའ་བ་དང་། རང་རིག་ཅིར་ཡང་འཆར་ལ་མིང་གང་དུའང་མ་ཐོགས་པའོ། །
གཉིས་པ་ཚོལ་བ་རྗེས་མེད་ཀྱི་གདམས་ངག་ལ་གསུམ། དང་པོ་ཕྱི་ཡུལ་ལ་ཚོལ་བ་རྗེས་མེད་པ་བྱ་ལམ་
ལྟ་བུ་ནི། དཔེར་ན་ནམ་མཁའ་ལ་བྱ་འཕུར་བ་མི་འགག་པ་དང་རྗེས་མེད་པ་དང་ས་ལ་མི་ལྟུང་བ་བཞིན་
དུ། ཤེས་པ་ཡུལ་ལ་མི་འགག་པར་སྐྱེ་བ་དང་། ཡུལ་ལ་ཕྱོགས་ཀྱང་དེ་ལ་མི་གནས་པ་དང་། ཡུལ་གྱི་
ཞེན་པས་མི་གོས་པ་དང་། རང་རྒྱུད་དུ་མི་འཛིན་པའི་ཞེན་པ་མེད་པས་འཁོར་བའི་གཡང་དུ་མི་ལྷུང་
བའོ། །གཉིས་པ་ནང་སེམས་ཉིད་ལ་ཚོལ་བ་རྗེས་མེད་པ། ཁྱི་རྐུན་གྱིས་ཁང་སྟོང་དུ་ཟས་བཙལ་བ་ལྟ་བུ་
ནི། དཔེར་ན་ཁྱི་རྐུན་གྱིས་ཁང་སྟོང་དུ་ཕྱིན་པས་བཟའ་རྒྱུ་ཅི་ཡང་མ་རྙེད་པ་དང༌། དེ་ནས་ཞེན་པ་ལོག་ནས་
མི་འགྲོ་བ་ལྟར། རང་གི་རིག་པ་ལ་ཁ་ནང་དུ་ལོག་ནས་བལྟས་པས་ཅི་ཡང་མ་མཐོང་བ་དང་། མིང་གང་
དུ་ཡང་མ་ཐོབ་པ་དང་། ཞེན་པ་ལོག་ནས་བདག་ཏུ་འཛིན་པ་དང་བྲལ་བ་ཡིན་ནོ། །གསུམ་པ་དེ་གཉིས་
སུ་མེད་པ་ལ་ཡོད་པར་བཙལ་བ་རྗེས་མེད་ཆུ་ལ་རལ་གྲི་བརྒྱབ་པ་ལྟ་བུ་ནི། དཔེར་ན་ཆུ་ལ་རལ་གྲི་
བརྒྱབ་པས་དང་པོ་རྗེས་ཅིག་བྱུང་། བར་དུ་ཐོགས་པ་མེད། ཐ་མ་རྗེས་མེད་པ་བཞིན་དུ། དང་པོ་ཤེས་
བྱའི་གྲས་ཐག་གཅོད་པའི་དུས་སུ་རོལ་པའི་རྗེས་ཅིག་བྱུང་བ་དང་། ཤེས་བྱའི་རྩལ་འབྱོངས་ནས་ཐོགས་
པ་མེད་པ་དང་། ཤེས་བྱའི་གྲས་ཐག་ཆོད་ནས་རྗེས་མེད་དུ་རང་གྲོལ་ལོ། །གསུམ་པ་དམིགས་པ་རྗེས་
མེད་ཀྱི་གདམས་ངག་ལ་གསུམ། དང་པོ་ཕྱི་གཟུང་བའི་ཡུལ་ལ་དམིགས་པ་རྗེས་མེད་པ་མིག་ནད་ཅན་
གྱིས་མིག་རྒྱང་བལྟས་པ་ལྟ་བུ་ནི། དཔེར་ན་མིག་ནད་ཅན་གྱི་མིག་གིས། དང་པོ་མཐོང་། བར་དུ་འགྱུར།
ཐ་མ་འགྲིབ་པ་བཞིན་དུ། རྣལ་འབྱོར་པས། གང་ལ་དམིགས་པའི་ལྷའི་སྐུ་ལ་མིག་འབྲུ་ཚུགས་སུ་ཅེ་རེ་
བལྟས་པས་དང་པོ་གསལ། བར་དུ་ཡེངས། ཐ་མ་འཛིན་མེད་དུ་ལོངས་ཀྱིས་འགྲོའོ། །གཉིས་པ་ནང་
- 142 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སེམས་(༨༧ན)ལ་དམིགས་པ་ རྗེས་མེད་པ་རྒྱུས་མེད་ཀྱི་མིས་ཁང་སྟོང་དུ་ཉལ་བ་ལྟ་བུ་ནི། དཔེར་ན་
རྒྱུས་མེད་པའི་མིས་ཁང་སྟོང་དུ་ཉལ་བའི་ཚེ། དང་པོ་འཁྲིག་ཁྱེར། བར་དུ་ཐེ་ཚོམ་ཟ། ཐ་མ་ཅི་ཡིན་ཆ་
མེད་པས་སྟོང་པ་དང་འདྲ་བར། རྣལ་འབྱོར་པས་ཤེས་པ་ལ་ནང་དུ་བལྟས་པས། དང་པོ་གཡོ། བར་དུ་
ཉམས། ཐ་མར་གསལ་བའི་ཉམས་འབྱུང་ངོ༌། །ཐ་མ་གཉིས་སུ་མེད་པ་ལ་ཡོད་པའི་དམིགས་པ་རྗེས་
མེད་ཆུ་ལ་ཆུ་བཞག་པ་ལྟ་བུ་ནི། དཔེར་ན་ཆུ་དང་འོ་མ་གཉིས་དང་པོ་རྒྱུ་གཅིག་པས་དབྱེར་མེད། བར་
དུ་རྐྱེན་གཅིག་པས་དབྱེར་མེད། ཐ་མ་འབྲས་བུ་ལ་དབྱེར་མེད་པ་ལྟར། དམིགས་པ་དང་དམིགས་མེད་
རྒྱུ་ཆོས་ཉིད་དུ་གཅིག །རྐྱེན་གྱིས་རོལ་པ་ཐ་དད་དུ་ཤར་ཡང་འབྲས་བུ་ཐིག་ལེ་ཉག་གཅིག་དབྱེར་མེད་
པའོ། །དེ་རྣམས་ཉམས་སུ་བླངས་པའི་རྟགས་ལ་གསུམ། ཅོག་གཞག་གི་རྟགས། ཚོལ་བ་རྗེས་མེད་ཀྱི་
རྟགས། དམིགས་པ་ རྗེས་མེད་ཀྱི་རྟགས་སོ། །དང་པོ་ཅོག་བཞག་གི་རྟགས་ལ་གསུམ་ལས། ཕྱི་མཚན་
མ་རང་གྲོལ་གྱི་རྟགས་ནི། ཐམས་ཅད་མཉམ་པ་ཉིད་དུ་ཐག་ཆོད་པས་རྩོལ་བ་ཆུང་བ་དང་། ནང་རྣམ་
རྟོག་རང་སར་གྲོལ་བའི་རྟགས་ནི།.སེམས་རྒྱུད་ལ་བདག་འཛིན་དང་ཁོང་ཁྲོ་བ་མེད་པས་ངང་རྒྱུད་འཇམ་
པ་དང་། གསང་བ་ཡེ་ཤེས་ནང་དུ་ཤར་བའི་རྟགས་ནི། སྒོ་གསུམ་ལྷུག་པའི་སྤྱོད་པ་ལ་གཉེན་པོ་མེད་ཅིང་
སེམས་རང་ལུགས་སུ་བཞག་པས་ཐམས་ཅད་གསལ་བར་མཐོང་ངོ༌། །གཉིས་པ་ཚོལ་བ་རྗེས་མེད་ཀྱི་
རྟགས་ལ་ཡང་གསུམ་ལས། དང་པོ་ཕྱི་མཚན་མ་ཡལ་ལ་མི་གནས་པའི་རྟགས་སུ། དངོས་པོ་རྗེས་མེད་
ས་པས་འདོད་པ་ཆུང་བ་དང་། གཉིས་པ་ནང་ཞེན་པ་གཏིང་ནས་ལོག་པའི་རྟགས་སུ། འཁོར་བའི་
ཆོས་ལ་ཞེན་པ་ལོག་པ་དང་། གསུམ་པ་གསང་བ་སྒོ་ལྔ་རྫས་དང་བྲལ་བའི་རྟགས་སུ། ཇི་ལྟར་བྱས་ཀྱང་
སྐྱོན་གྱིས་མ་གོས་པ་ལུས་ངག་ཡིད་གསུམ་ལ་འཆར་རོ། །གསུམ་པ་དམིགས་པ་རྗེས་མེད་ཀྱི་རྟགས་ལ་
གསུམ། དང་པོ་ཕྱི་གཟུང་(༨༧བ)བའི་ཡུལ་ལ་མི་གནས་པའི་རྟགས་ནི། དངོས་པོ་གཉིས་སུ་མ་མཐོང་
བས་གང་ལ་ཡང་ཨ་འཐས་སུ་མི་འཛིན་པ་དང་། གཉིས་པ་ནང་འཛིན་པའི་སེམས་མི་དམིགས་པའི་
རྟགས་སུ། སེམས་ལ་གཏད་སོ་མི་རྙེད་པ་དང༌། གསུམ་པ་གསང་བ་གཉིས་སུ་མེད་པར་ཀློང་བརྡོལ་
བའི་རྟགས་སུ་ཕྱི་ནང་གཉིས་གཉིས་སུ་མེད་པར་མཐོང་བ་དང་། དངོས་པོ་དང་རང་རིག་གཉིས་དབྱེར་
- 143



མ་ཎི་བཀའ་འབུམ།
བ་
མེད་པར་གསལ་བ་དང་། འཛིན་པ་རང་བཞིན་མེད་པར་འཆར་རོ། །དབང་པོ་རབ་ཀྱི་འབྲིང་ནི་གདམས་
པ་དེ་རྣམས་ལམ་དུ་བྱས་པས་གྲོལ་བར་འགྱུར་རོ། །རབ་ཀྱི་ཐ་མ་ལ་ཆོས་གསུམ། བརྟོད་ཕུར་གྱི་
གདམས་ངག་དང་། ཐུག་ཕྲད་ཀྱི་གདམས་ངག་དང་། ཉམས་སུ་བླངས་པའི་མན་ངག་གོ །བརྟོད་ཕུར་
ཀྱི་གདམས་ངག་ལ་གསུམ་ལས། དང་པོ་མཚན་བཅས་ལྷའི་སྐུ་ལ་སེམས་བཟུང་བ་བུང་བ་མེ་ཏོག་གི་
བཅུད་འཐུང་བ་ལྟ་བུ་ནི། དཔེར་ན་བུང་བས་མེ་ཏོག་གི་བཅུད་འཐུངས་ནས་དེ་ལ་མི་ཆགས་པར་འབར་
ལ། ཆགས་ན་སྲོག་དང་འབྲལ་བ་དེ་བཞིན་དུ་རྣལ་འབྱོར་པས་ཐུགས་རྗེ་ཆེན་པོའི་སྐུ་ལ་སེམས་བཟུང་
ནས་ཐུགས་ཀར་དམིགས་པ་གཏད་དེ། སྐུའི་ཚད་དང་། ཁ་དོག་དང་། དབྱིབས། རྒྱན་ཆ་ལུགས་བཞུགས་
ཚུལ་ཇི་ལྟ་བར་བསྐྱེད་ལ། དེ་ལ་སེམས་ཟིན་པ་དང་དྲོད་ཐོབ་ནས་ལྷ་ལ་ཞེན་པ་མི་འབྱུང་ངོ་། །དེ་ལ་ཞེན་
ན་གཟུགས་ཁམས་ཀྱི་ལྷར་སྐྱེའོ། །གཉིས་པ་ལྷར་གསལ་བ་ལ་སེམས་ཟིན་པ་བུ་ཆུང་གིས་གཟུགས་བརྙན་
མཐོང་བ་ལྟ་བུ་ནི། དཔེར་ནི་མས་བུ་ཆུང་གི་མིག་ལ་མཛུབ་ཁྲིད་བྱས་ནས་ནམ་མཁའི་ཟླ་བ་བསྟན་པས།
བུ་ཆུང་དེ་ལ་མིག་ཆགས་ནས་ངུ་འཕྲོ་ཆད་པ་དང་རྗེས་སུ་བུ་ཆུང་ལ་དགའ་བའི་སེམས་འཆར་བ་ལྟར། ལྷ་
སྐུ་ལ་སེམས་ཟིན་པའི་ཚེ་ཐ་མལ་གྱི་རྟོག་པའི་འདུ་འཕྲོ་རྒྱུན་ཆད་པ་དང་། རྗེས་ལ་ཤེས་པ་ལས་སུ་རུང་
ཞིང་དགའ་བ་དང་སྤྲོ་བ་འབྱུང་ངོ༌། །གསུམ་པ་གང་ལ་ཡང་ཞེན་པ་མེད་པ་ཁྱུང་ཕྲུག་སྒོ་ང་ནས་ཐོན་པ་ལྟ་བུ་ནི།
དཔེར་ན་ཁྱུང་ཕྲུག་དེ་སྒོ་ངའི་ནང་ནས་གཤོག་སྒྲོ་རྒྱས་པས་སྒོང་ཤུན་ཐང་ལ་(༨༨ན)ལྷུང་བ་དང་
། འཛམ་
བུ་གླིང་ཐམས་ཅད་ཁོངས་འོག་ཏུ་ཆུད་པ་ལྟར། དབང་པོ་ཐ་མའི་གང་ཟག་གིས་རྟོག་མེད་རང་གསལ་གྱི་
དོན་ཐོབ་པར་འདོད་པས། བརྟོད་ཕུར་གྱི་གདམས་ངག་ཐུགས་རྗེ་ཆེན་པོའི་སྐུ་ལ་རིམ་གྱིས་སྦྱངས་ནས་
སེམས་ཟིན་པར་བྱས་ལ། དེ་ལ་བརྟན་པ་ཐོབ་ནས་འཛིན་པར་རང་རྒྱུད་པ་ལ་སེམས་མི་གནས་ཏེ། ཅིར་
སྣང་ས་རྡོ་དང་། ཅི་སྲིད་ཐམས་ཅད་རང་བྱུང་གི་ཡེ་ཤེས། རང་གསལ་འགྱུར་བ་མེད་པའི་ཆོས་ཉིད་དུ་གྲོལ་
བས། ཉམས་མྱོང་གི་རོལ་མི་ཆགས་པར་རང་བྱུང་གི་ཡེ་ཤེས་ཕྱོགས་མེད་དུ་འཆར་རོ། །གཉིས་པ་ཐུག་
ཕྲད་ཀྱི་མན་ངག་ལ་གསུམ། དང་པོ་རང་སྣང་ཐུག་ཕྲད་རིན་པོ་ཆེ་གསེར་གླིང་ལྟ་བུ་ནི། དཔེར་ན་གསེར་
གླིང་ན་ས་རྡོ་མེད་པས་གསེར་དབྱེ་མི་དགོས་ཇི་ལྟར་སྣང་བ་ཐམས་
བ་ཐམས་ཅད་གསེར་དུ་སྣང་བ་བཞིན། ཅིར་
- 144 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྣང་ཐམས་ཅད་ཐུགས་རྗེ་ཆེན་པོའི་ཆོས་ཉིད་ཡེ་ནས་སངས་རྒྱས་པའི་ཀློང་དུ་གནས་པས། ཉོན་མོངས་
པ་དགག་མི་དགོས་གཉེན་པོ་ཡེ་ཤེས་བསྟེན་མི་དགོས། ཇི་ལྟར་བྱས་ཀྱང་སྣང་བ་འདི་ཡེ་ནས་རང་བྱུང་
གི་ཡེ་ཤེས་ཆེན་པོར་གྲོལ་བས། འཁོར་བ་བཙལ་གྱིས་མི་རྙེད་པས་སངས་རྒྱས་ཀྱི་ཡེ་ཤེས་འབའ་ཞིག་
ཏུ་འཆར་རོ། །གཉིས་པ་རྐྱེན་སྣང་ཐུག་ཕྲད་ངོ་ཤེས་པའི་མི་དང་ཕྲད་པ་ལྟ་བུ་ནི། དཔེར་ན་སྔར་འདྲིས་
ཀྱི་མི་དང་ཕྲད་ན་ཡིན་མིན་ཐེ་ཚོམ་མེད་པས་གཞན་ལ་དྲི་མི་དགོས་པ་ལྟར། སྣང་བ་འདི་ཆོས་སྐུ་ཐུག་
ཕྲད་དུ་ངོ་ཤེས་ནས་རང་བྱུང་ཡེ་ཤེས་སུ་ཐེ་ཚོམ་མི་ཟ་བ་དང་། དྲན་རིག་གི་འགྱུ་བ་ཐམས་ཅད་ཆོས་ཉིད་
ཟངས་ཐལ་དུ་ཤེས་པས་རང་གྲོལ་དུ་ཡིད་ཆེས་སོ། །གསུམ་པ་གཉིས་མེད་ཐུག་ཕྲད་རལ་གྲི་ཁ་མངས་
ལྟ་བུ་ནི། དཔེར་ན་རལ་གྲི་ཁ་མངས་དེས་གང་རེག་གཅོད་པ་ལྟར། རང་བཞིན་ཐུག་ཕྲད་རྐྱེན་སྣང་ཐུག་
ཕྲད་ཀྱི་ཆོས་ཉིད་དེ་ཡང་། གང་ལྟར་ཤོར་ཇི་ལྟར་སྣང་ཡང་། དེ་ལྟར་སྣང་བའི་ཆོས་ཐམས་ཅད་ཆོས་ཉིད་
ཀྱི་ངོ་བོ་ཀུན་ཏུ་ཤར་བའི་དོན་ཡིན་པས་དེ་ལྟར་ཤེས་ན་ཅིར་སྣང་ཆོས་ཉིད་ཀྱི་རང་བཞིན་ཡིན་ནོ། །གང་
ལྟར་མཐོང་ཡང་འབྲས་བུ་ཐུག་ཕྲད་ཡིན་ནོ། །(༨༨བ)གསུམ་པ་ཉམས་སུ་བླང་བའི་མན་ངག་ལ་
་ངག་ལ་གསུམ།
དང་པོ་གསལ་ལ་མི་གཡོ་བ་རྒྱ་མཚོ་ལྟ་བུ་ཉམས་སུ་བླང་བ་ནི། དཔེར་ན་རྒྱ་མཚོ་དེ་གཏིང་ཟབ་ལ་མི་
གཡོ་བ་ཁ་ན་གཟའ་སྐར་ལ་སོགས་པ་གསལ་བ། རྦ་རླབས་ལ་སོགས་པ་བྱུང་ཡང་རྒྱ་མཚོའི་ངང་ལས་
བྱུང་ཞིང་ཞི་ཡང་རྒྱ་མཚོའི་ངང་དུ་ཞི་བ་ལྟར། སེམས་རྣམ་རྟོག་གིས་མི་གཡོ་ཞིང་རང་རིག་ཡེ་ཤེས་གསལ་
ལ་མ་འགགས་པར་འཆར་རོ། །རྣམ་རྟོག་ཤར་ཡང་སྟོང་པའི་ངང་ལས་ཤར། ཞི་ཡང་སྟོང་པའི་ངང་དུ་
ཞིའོ། །གཉིས་པ་གསལ་ལ་རྟོག་པ་མེད་པ་ནམ་མཁའ་ལྟ་བུར་ཉམས་སུ་བླང་བ་ནི། ཐུགས་རྗེ་ཆེན་པོའི་
ཐུགས་ཡེ་ཤེས་དང་ནམ་མཁའ་དེ་ངོ་བོ་སྟོང་པ། རང་བཞིན་གསལ་བ། ངོས་གཟུང་མེད་པ་དང་འདྲ་
བར། རང་གི་སེམས་ཀྱང་ངོ་བོ་སྟོང་པར་རང་བཞིན་གསལ་བར་ཉམས་སུ་མྱོང་། གསལ་ཡང་ངོས་གཟུང་
གི་འཛིན་པ་དང་བྲལ་བས། ཐུགས་རྗེ་ཆེན་པོའི་ཐུགས་དང་བདག་གི་སེམས་དབྱེར་མེད་པར་ཉམས་སུ་
བླང་ངོ༌། །གསུམ་པ་གསལ་ལ་རྒྱུན་ཆད་མེད་པར་ཆུ་བོ་ལྟ་བུར་ཉམས་སུ་བླང་བ་ནི། དཔེར་ན་ཆུ་བོའི་
གཞུང་ལ་སོ་མ་རྒྱུན་མཐུད་པས་དུས་གསུམ་དུ་རྒྱུན་ཆད་མེད་པ་ལྟར། ཐུགས་རྗེ་ཆེན་པོའི་ཐུགས་ཡང་
• 145 -



པར་
མ་ཎི་བཀའ་འབུམ།
དག་པའི་ཡེ་ཤེས་དེ་ལ་རྒྱུན་ཆད་མེད་དེ། བདག་གི་སེམས་ཉིད་ཡང་དག་པའི་ཡེ་ཤེས་དེ་ཡང་སྔ་མ་འདས་
ཏེ་སྟོང་། ཕྱི་མ་མ་འོངས་ཏེ་སྟོང་། ད་ལྟར་བ་ལ་
་ལ་ངོས་གཟུང་མེད་དེ་སྟོང་། དུས་གསུམ་དུ་རྒྱུན་ཆད་མེད་
ར་སྟོང་པས། ཐུགས་རྗེ་ཆེན་པོའི་ཐུགས་དང་བདག་གི་སེམས་དབྱེར་མེད་པར་ཉམས་སུ་བླང་ངོ༌། །
བརྟོད་ཕུར་ཉམས་སུ་བླངས་པའི་རྟགས་ལ་གསུམ། ཕྱི་འབྱུང་བ་གནད་ལ་ཟིན་པའི་རྟགས་སུ་འབྱུང་བ་
ལྔའི་སྐྱེ་མཆེད་མཐོང་བ། གཡོ་བ་དང་འཕུར་བ་དང་ལུས་ཡང་བའོ། །ནང་སེམས་ལ་དྲོད་ཐོབ་པའི་རྟགས་
སུ་ལུས་ནམ་མཁའ་ལ་འཕགས་པ་དང༌། ལུས་ལ་ཤིག་སྲོ་ལ་སོགས་པའི་སྲིན་བུ་མི་འབྱུང་བ་དང་། དབུགས་
ཕྱི་ནང་དུ་རྒྱུ་བ་མི་ཚོར་བ་འབྱུང་ངོ༌། །གསང་བ་ཡེ་ཤེས་མངོན་པར་ཤར་བའི་རྟགས་སུ། (༨༩ན)ཅི་
སྣང་ཐམས་ཅད་ཆོས་ཉིད་ཟངས་ཐལ་ཡིན་པས། སྤྱོད་ཡུལ་ཐམས་ཅད་ཡེ་ཤེས་སྒྱུ་མ་ལྟ་བུར་སྣང་བ་
དང༌། ཆོས་ཉིད་ལ་རྒྱུན་ཆད་མེད་པས་མཉམ་གཞག་དང་རྗེས་ཐོབ་ལ་རྒྱུན་ཆད་མེད་དོ། །གཉིས་པ་ཐུག་
ཕྲད་ཉམས་སུ་བླངས་པའི་རྟགས་ལ་ཡང་གསུམ་སྟེ། ཕྱི་མཚན་མ་ཟིལ་གྱིས་ནོན་པའི་རྟགས་སུ། དགའ་
བ་དང་མི་དགའ་བ་མེད་པས་གང་གིས་ཀྱང་མི་ཞུམ་པ་དང༌། ནང་ཚོགས་དྲུག་ཟིལ་གྱིས་ནོན་པའི་རྟགས་
སུ། འདོད་ཡོན་ལ་རོ་མཉམ་དུ་སྤྱོད་ཤེས་པས་གཙང་སྨེ་དང་སྤང་ལེན་གྱི་དགག་སྒྲུབ་མེད་པ་དང་། གསང་
བ་ཡེ་ཤེས་ཐུག་ཕྲད་དུ་ཤར་བའི་རྟགས་སུ། རྣམ་པར་རྟོག་པ་ལ་སྐྱེ་བ་མེད་པས་གང་མཐོང་ཡེ་ཤེས་སུ་
འཆར་རོ། །གསུམ་པ་ཉམས་སུ་བླངས་པའི་རྟགས་ལ་གསུམ། ཕྱི་རྟགས་སུ་སྤྱོད་ཡུལ་ཐམས་ཅད་རང་
རིག་ཏུ་ཤར་བས། ཕྱོགས་མེད་རང་གྲོལ་ཞེན་པ་རང་ལོག་གི་འབྲས་བུ་ཞེས་བྱ། ནང་རྟགས་སུ་དུ་མ་རོ་
གཅིག་ཀ་རའི་རོ་ལྟ་བུ་ངོས་གཟུང་མེད་ཅིང་འཕེལ་འགྲིབ་མེད་པ་ཞེས་བྱའོ། །གསང་བའི་རྟགས་སུ་རང་
རིག་པའི་ཡེ་ཤེས་ལྷུན་གྱིས་གྲུབ་པས་ཕྱག་རྒྱ་ཆེན་པོའི་འབྲས་བུ་ཞེས་བྱའོ། །དབང་པོ་རབ་ཀྱི་ཐ་མ་
གདམས་པ་དེ་རྣམས་ཀྱིས་གྲོལ་བ་ཡིན་ནོ། །ཧྲིལ་གྱིས་དྲིལ་བས་སྙིང་པོ་ཡི་གེ་དྲུག་པོ་འདི་ལ་འདུས་ཏེ།
ཨོཾ་མ་ཎི་པདྨེ་ཧཱུྃ། ཨོཾ་གོལ་ས་མེད་པའི་ལྟེ་བ་ལ་ཕྱོགས་རིས་མེད་པ་ནམ་མཁའ་ལྟ་བུ་ཡིན་ཏེ། ཐུགས་རྗེ་
ཆེན་པོའི་ཐུགས་མཐའ་བྲོལ་ཕྱོགས་མེད་ལ་ངོ་སྤྲད། མ་འགྱུར་བ་མེད་པའི་སྒོམ་པ་ལ་གསལ་འགྲིབ་
མེད་པ་ཉི་མ་ལྟ་བུ། ཎི་སྣང་བ་ལ་སྐྱོན་དུ་མི་ལྟ་བས་རྒྱ་མཚོའི་རླབས་ལྟ་བུ། པད་བླང་དོར་མེད་པས་
- 146 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྤྱོད་པ་ལ་བྱ་མི་བྱ་མེད་པ་ཚངས་པའི་དྲི་མ་ལ་བཀྲུ་མི་དགོས་པ་ལྟ་བུ། མེ་མི་ཐུབ་པའི་ཕྱོགས་གང་ཡང་
མེད་པས་རྡོ་རྗེ་ལྟ་བུ། ཧཱུྃ་འབྲས་བུ་རང་ལ་གནས་པ་ཡིད་བཞིན་གྱི་ནོར་བུ་རིན་པོ་ཆེ་ལྟ་བུའོ། རྣལ་འབྱོར་
པས་དེ་ལྟར་འཁྱེར་ཤེས་ན། མི་མཐུན་པའི་ཕྱོགས་གང་ཡང་མེད་པས་གཉེན་(༨༩བ)པོ་བཙལ་མི་དགོས།
ཡི་གེ་དྲུག་པ་འདི་དམ་ཚིག་དྲུག་གིས་ཉམས་སུ་བླང་སྟེ། ཨོ་རིག་པ་གསལ་ལ་མི་གཡོ་བ་རྒྱ་མཚོ་ལྟ་བུར་
ཉམས་སུ་བླངས། མ་གསལ་ལ་རྟོག་པ་མེད་པ་ནམ་མཁའི་དབྱིངས་ལྟ་བུར་ཉམས་སུ་བླང་། ཎི་གསལ་
ལ་ངོས་གཟུང་བ་དང་བྲལ་བ་ཆུ་ནང་གི་ཟླ་བ་ལྟ་བུར་ཉམས་སུ་བླང༌། པད་གསལ་ལ་རང་བཞིན་མེད་པ་
ནམ་མཁའི་འཇའ་ཚོན་ལྟ་བུར་ཉམས་སུ་བླང་། མེ་གསལ་ལ་རྒྱུན་མི་ཆད་པ་ཆུ་བོའི་གཞུང་བཞིན་དུ་
ཉམས་སུ་བླང༌། ཧཱུྃ་གསལ་ལ་མ་ཡེངས་པ་མར་མེ་རླུང་གིས་མ་བསྐྱོད་པ་ལྟ་བུར་ཉམས་སུ་བླང་ངོ༌། །
འདི་ལྟར་དུས་ཐམས་ཅད་དུ་མ་ཡེངས་པར་གནས་པ་ནི་ཐུགས་རྗེ་ཆེན་པོའི་དགོངས་པ་ཡིན་ནོ། །དབང་
པོ་རབ་ཀྱི་ཐ་མ་གདམས་པ་དེ་རྣམས་ཀྱིས་གྲོལ་བ་ཡིན་ནོ། །ལྟ་དགོངས་ཀྱི་ཕུགས་གཏིབ་པའོ། །ཆོས་
སྐྱོང་བའི་རྒྱལ་པོ་སྲོང་བཙན་སྒམ་པོས་དབང་པོ་རབ་ལ་བསྟན་པའི་ཞལ་གདམས་སོ། ། དེ་གསུམ་ལམ་
རིམ་སུམ་སྐོར་གྱི་ཞལ་གདམས་ཡིན་ནོ། །
མས་འཇུག་ཡས་བཟློག་གི་ཞལ་གདམས་གཉིས།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས། འཁོར་བ་འཇུག་ལྡོག་གི་གདམས་ངག །འཁོར་བ་
ལུགས་ན་གནས་པ་བདུན་དང་། ལུགས་ལས་ཟློག་པ་བདུན་ནོ། །འཁོར་བ་ལུགས་ན་གནས་པ་བདུན་
ལ། འཁོར་བའི་གཞི་མ་ས་གཞི་ལྟ་བུར་བཤད་པ་དང་། ཟུག་པ་རྩ་བ་ལྟ་བུར་བཤད་པ་དང་། འདྲིལ་བ་
སྡོང་པོ་ལྟ་བུར་བཤད་པ་དང་། ཕྱེས་པ་ཡལ་ག་ལྟ་བུར་བཤད་པ་དང་། རྒྱས་པ་ལོ་འདབ་ལྟ་བུར་བཤད་
པ་དང་། གསལ་བ་མེ་ཏོག་ལྟ་བུར་བཤད་པ་དང་། སྨིན་པ་འབྲས་བུ་ལྟ་བུར་བཤད་པ་དང་བདུན་ནོ། །
བ 147



མ་ཎི་བཀའ་འབུམ།
དེ་ལ་གཞི་མ་ས་གཞི་ལྟ་བུར་བཤད་པ་ནི། ཀུན་གཞི་ཡེ་སྟོང་ཡིན་པས་ཡོད་པ་ཟད་མི་ཤེས་ཏེ་ཐོག་མ་
མེད་པ་ནས་ཡོད། ཀུན་གཞི་སྟོང་ར་ལས་འཁོར་བ་ལ་ཐོག་མ་དང་ཐ་མ་མེད་པར་ཡོད་དོ། །མེད་པ་
ལས་ཐམས་ཅད་འབྱུང་(༩༠ན)སྟེ། དངོས་པོ་ཅིར་ཡང་གྲུབ་པ་མེད་ཀྱང་ཁམས་གསུམ་རྒྱུད་དྲུག་གི་སྐྱེ་
འགྲོ་ཐམས་ཅད་འབྱུང་ངོ། །ཀུན་གཞིའི་རྣམ་པར་ཤེས་པ་དེས་སེམས་ཅན་ཐམས་ཅད་ལ་ཁྱབ་པར་ཡོད་
དེ་དངོས་པོར་མ་གྲུབ་པར་ཡོད་པ་ཡིན་ནོ། །ཀུན་གཞི་སྟོང་པར་མ་རྟོགས་པས་ལྷན་ཅིག་སྐྱེས་པའི་མ་
རིག་པས་རང་ངོ་མ་ཤེས། འཁོར་བར་ལུས་བླངས་པས་འཁོར་བའི་རྩ་བ་ཟུག །དབང་པོ་ལྔ་ཤར་ཡུལ་
ལྔ་ལ་ཆགས་སྡང་སྤྱད་པས། འདོད་ཆགས་ཞེ་སྡང་གཏི་མུག་གསུམ་དུག་གི་སྡོང་པོ་འདྲིལ། རྩ་བ་དུག་
གསུམ་ལས་ང་རྒྱལ་དང་ཕྲག་དོག་གི་ཡལ་ག་ཤར་ནས་དུག་ལྔ་རྒྱས་པས་ཉོན་མོངས་པ་བརྒྱད་ཁྲི་བཞི་
སྟོང་གི་ལོ་འདབ་རྒྱས། གཟུང་འཛིན་གྱི་མེ་ཏོག་ཤར་ནས་ཕྱི་གཟུང་བའི་ཡུལ་དུ་བཟུང་། ནང་འཛིན་
པའི་སེམས་སུ་བཟུང་བས་ཁམས་གསུམ་དུ་འཁོར། རྒྱུད་དྲུག་ཏུ་འཁྱམས་པས་འཁོར་བའི་སྡུག་བསྔལ་
གྱི་འབྲས་བུ་སྨིན་ནོ། །འཁོར་བ་ལུགས་ནས་བཟློག་པ་ལ། སངས་རྒྱས་ཀྱིས་གསུངས་པའི་བཀའ་གཞི་
རྩ་བཅང་བས། ཀུན་གཞི་བྱང་ཆུབ་ཀྱི་སེམས་གཞི་རྩ་དང་བྲལ་ནས་རྟག་ཆད་ཀྱི་མཐའ་ལས་འདས་
ཆོས་ཉིད་ཀྱི་སྟོང་པ་ཆེན་པོའི་གཞི་བརྡལ། རང་བྱུང་ཡེ་གསལ་ལ་འགག་མེད་ཀྱི་རྩ་བ་ཟུག །དུག་གསུམ་
སྐུ་གསུམ་དུག་ལྔ་ཡེ་ཤེས་ལྔར་ཤེས་པས་ཡལ་ག་གྱེས། ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ཉོན་མོངས་པ་
བརྒྱད་ཁྲི་བཞི་སྟོང་གི་གཉེན་པོར་ལོ་འདབ་རྒྱས། ཐབས་ཤེས་ཀྱི་འགྲོ་དོན་བྱེད་པའི་མེ་ཏོག་གསལ།
སངས་རྒྱས་ཀྱི་དགོངས་པ་ཐིག་ལེ་ཉག་གཅིག་གི་འབྲས་བུ་སྨིན་ནོ། །འཁོར་བ་ལ་ཞེན་པ་ཟློག་པར་
བྱེད་པ་ལ་འདུ་ཤེས་དྲུག་བསྐྱེད་དགོས། གཉེན་འདུན་ལ་དགྲ་དང་གཤེད་མའི་འདུ་ཤེས་བཞག་ལ།
རིངས་པར་མྱུར་དུ་འབྲོས་དགོས། ནོར་ཟས་འདོད་ཡོན་ལ་དུག་ཆུ་ཁོལ་མའི་འདུ་ཤེས་བཞག་ལ་མི་སྤྱད་
འདོར་དགོས། ཆུང་མ་དང་བུ་ཚ་ལ་སྲིན་མོའི་གླིང་དུ་ཆུད་པའི་འདུ་ཤེས་བསྐྱེད་ལ་བཞག་དགོས། རྙེད་
པ་དང་བཀུར་སྟི་ལ་རྒྱ་དང་གལ་གྱི་འདུ་ཤེས་བསྐྱེད་ལ་གཟུང་(༩༠བ)དགོས། འཁོར་བ་ལས་བཟློག་པ་
ལ་ཆོས་དྲུག་དགོས་ཏེ། འཁོར་བའི་རྩ་བ་མ་རིག་པ་འཁྲུལ་པ་ཡིན་པས་འཁྲུལ་པ་བཟློག་པ་ལ་བླ་མའི་
- 148 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
མན་ངག་དགོས་པས་བླ་མ་བསྟེན་དགོས། བླ་མ་བསྟེན་པ་ལ་དད་པ་གལ་ཆེ་བས་དད་པ་ལ་བརྟན་པོ་མི་
འགྱུར་བ་བྱེད་དགོས། དད་པ་སྐྱེས་ནས་འཁོར་བའི་སྡུག་བསྔལ་ལ་ཡིད་འབྱུང་དགོས། སྡུག་བསྔལ་
སྤངས་ནས་རང་སེམས་སྐྱེ་མེད་ཆོས་སྐུར་མཐོང་དགོས། སྐྱེ་མེད་ཀྱི་དོན་རྟོགས་ཙམ་ན་འཁོར་བར་སྐྱེ་
དོགས་མེད་པའི་གདེངས་ཐོབ་དགོས་སོ། །འཁོར་བ་ལུགས་ནས་བཟློག་པའི་རྟགས་དྲུག་ལ། ལེགས་
ཉེས་བདེ་སྡུག་ཅི་བྱུང་ཡང་རྐྱེན་ཁར་མི་འགྲོ་ན་འཁོར་བ་ལུགས་ནས་བཟློག་པའི་རྟགས་ཡིན། གནོད་
བྱེད་དང་ཕན་འདོགས་གང་ལ་ཡང་ཆགས་སྡང་མི་སྐྱེ་ན་འཁོར་བ་ལུགས་ནས་བཟློག་པའི་རྟགས་ཡིན།
ལྷའི་བུ་མོ་མཐོང་ཡང་ཆགས་པ་མི་སྐྱེ་ལ་སྲིན་མོ་མཐོང་ཡང་ཞེ་སྡང་མི་སྐྱེ་ན་འཁོར་བ་ལུགས་ནས་བཟློག་
པའི་རྟགས་ཡིན། སངས་རྒྱས་ཀྱི་སྐུ་འོད་ཟེར་ལོ་རེ་འཐོར་ཡང་དད་པ་མི་སྐྱེ་ལ། བདུད་དགའ་རབ་དབང་
ཕྱུག་མཆེ་བ་སྐྱ་ཆ་རེ་བྱུང་ཡང་འཇིགས་པ་མི་སྐྱེ་ན་འཁོར་བ་ལུགས་ནས་བཟློག་པའི་རྟགས་ཡིན། འཁོར་
བ་དང་མྱ་ངན་ལས་འདས་པ་ལ་བཟང་ངན་དང་སྤོང་ལེན་མེད་ན་འཁོར་བ་ལུགས་ནས་བཟློག་པའི་
རྟགས་ཡིན། སེམས་ཅན་གཅིག་གི་ཕྱིར་ཡང་བསྐལ་པར་གནས་ཀྱང་དེ་ལ་སྐྱོ་བ་མེད་ན། ཐུགས་རྗེ་ཆེན་
པོའི་དགོངས་པ་ཉམས་སུ་ལེན་པའི་རྟགས་ཡིན་ནོ། །འཁོར་བ་ལུགས་ནས་བཟློག་པ་ལ་ལྟ་བ་དྲུག་ལ་
གནས་ན་བཟློག་པའི་རྟགས་ཡིན་ཏེ། སློབ་དཔོན་ལ་སྐྱེལ་མའི་ཚུལ་དུ་བལྟས་ལ་མི་འབྲལ་སྤྱི་བོར་ཁུར།
འཁོར་བའི་སྡུག་བསྔལ་ལ་དགྲའི་ཚུལ་དུ་བལྟས་ལ་དམ་པའི་ཆོས་ལ་བྲོས། རང་ལ་ནད་པའི་ཚུལ་དུ་བལྟས་
ལ་དུག་ལྔའི་གཅོང་ནད་འཆོས། བླ་མ་ལ་སྨན་པའི་ཚུལ་དུ་བལྟས་ལ་དད་གུས་མོས་པས་བསྟེན། གདམས་
ངག་ལ་སྨན་གྱི་ཚུལ་དུ་བལྟས་ལ་དུག་ལྔའི་ནད་རྙིང་བསལ། ལྟ་དགོངས་(༩༡ན)ཀྱི་རྫོང་མཁར་ལྟར་བརྩིགས་
ལ། འཁོར་འདས་འཁྲུག་པ་བྱ། བྱང་ཆུབ་ཀྱི་རྩེ་ལ་ཕྱིན་ལ་ཆོས་སྐུའི་དར་ཆེན་འཕྱར་རོ། །སྤྱི། །
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་གདམས་པ་འདི་ལ་
དོན་ལྔ་སྟེ། ལྟ་བ་དང་གཅིག །སྒོམ་པ་དང་གཉིས། སྤྱོད་པ་དང་གསུམ། དམ་ཚིག་དང་བཞི། འབྲས་བུ་
དང་ལྔའི་སྒོ་ནས་དོན་རྟོགས་པར་བྱ་སྟེ། དེ་རེ་རེ་ལ་གསུམ་གསུམ། ལྟ་བའི་ངོ་བོ་དང་། ངེས་ཚིག་དང་།
དབྱེ་བ་དང་གསུམ་མོ། །ལྟ་བའི་ངོ་བོ་རྟོགས་པ་མེད་པའི་ཤེས་རབ། ལྟ་བའི་ངེས་ཚིག་མ་རིག་པའི་མིག་
- 149 -



མ་ཎི་བཀའ་འབུམ།
ཕྱེ་ནས་རིག་པ་ཆོས་ཀྱི་དབྱིངས་སུ་བལྟའོ། །ལྟ་བའི་དབྱེ་བ་ལ་གསུམ་སྟེ། ཆོས་ཉིད་ཀྱི་ལྟ་བ་ནི། སེམས་
དང་ཆོས་སྟོང་པར་གྲོལ་བ་ལ་བྱའོ། །མཚན་བཅས་ཀྱི་ལྟ་བ་ནི། བདག་ལྷར་སྒོམ་པ་དེ་ལྷ་སེམས་སེམས་
སྟོང་པ་ཆོས་སྐུར་ཤེས་པ་ལ་བྱའོ། །གཉིས་སུ་མེད་པའི་ལྟ་བ་ནི། སྣང་སྟོང་རིག་སྟོང་གསལ་སྟོང་དབྱེར་
མེད་དུ་ཤར་བ་ལ་བྱའོ། །སྒོམ་པ་ལ་གསུམ། སྒོམ་པའི་ངོ་བོ་ནི་ཐམས་ཅད་སེམས་སུ་གསལ་ལ་མི་གཡོ་
བའོ། །སྒོམ་པའི་ངེས་ཚིག་ནི། སྒོམ་པ་མིན་ཏེ་གོམས་པ་ཡིན་ནོ། །སྒོམ་པའི་དབྱེ་བ་ལ་གསུམ་སྟེ། མཚན་
མའི་འཛིན་སྒོམ་ནི། ལུས་ལྷའི་སྐུར་སྒོམ་པ་ལ་སེམས་འཛིན་པའོ། །ལྟ་བའི་ངང་སྒོམ་ནི། ཆོས་ཉིད་སྟོང་
གསལ་གྱི་དོན་ལ་གནས་པའོ། །རིག་པའི་ཀློང་སྒོམ་ནི། རིག་པ་གསལ་སྟོང་ལ་གནས་པའོ། །སྤྱོད་པ་ལ་
གསུམ། ངོ་བོ་ནི་རང་བྱུང་གི་ཡེ་ཤེས་ལ་སྤྱོད་པའོ། །སྤྱོད་པའི་ངེས་ཚིག་ལ་གཉིས། ཡེ་ཤེས་ཆེན་པོ་ཆོས་
ཀྱི་དབྱིངས་ལ་ལོངས་སྤྱོད་པ་དང་། ཐུགས་རྗེ་ཆེན་པོས་འགྲོ་བ་སེམས་ཅན་གྱི་དོན་ལ་ལོངས་སྤྱོད་པའོ། །
དབྱེ་བ་ལ་གསུམ། གསང་སྤྱོད་རང་དོན་སྤྱོད་པ། རིགས་སྤྱོད་བརྟུལ་ཞུགས་སྤྱོད་པ། ཚོགས་སྤྱོད་འགྲོ་
དོན་སྤྱོད་པའོ། །དམ་ཚིག་ལ་གསུམ་ལས། དམ་ཚིག་གི་ངོ་བོ་དམ་བཅོས་པ་ལས་མི་འདའ་བའོ། །ངེས་
ཚིག་ནི་བསྲུངས་ནས་ལུས་ངག་ཡིད་གསུམ་སྐུ་གསུང་ཐུགས་སུ་ཚིག་ལ། (༩༡བ)མ་བསྲུངས་ན་ལུས་ངག་
ཡིད་གསུམ་ངན་སོང་དུ་ཚིག་གོ །དབྱེ་བ་ལ་གསུམ། གཟུགས་ལྷའི་སྐུར་བསྲུང་། །ངག་སྙིང་པོ་རྒྱུན་ཆད་
མེད་པར་བསྲུང་། ཡིད་དྲན་རྟོག་ཆོས་ཉིད་རང་གྲོལ་དུ་བསྲུང་བའོ། །འབྲས་བུ་ལ་གསུམ། ངོ་བོ་སེམས་
ཉིད་དངོས་པོ་མེད་པ། ངེས་ཚིག་གྲུབ་པ་མཐར་ཕྱིན་པ། དབྱེ་བ་ལ་གསུམ། ཆོས་སྐུ་ལོངས་སྐུ་སྤྲུལ་སྐུ་
གསུམ་མོ། །དོན་སྐོར་ལྔ་པའོ། །རང་བྱུང་ཡེ་ཤེས་ལ་བདུན་ཏེ། ངོ་བོ་དང་། ངེས་ཚིག་དང་། མཁྱེན་ཚད་
དང༌། སྤྱོད་ཚད་དང་། ལས་དང་། ཡེ་ཤེས་ཀྱི་དོན་དང་། དབྱེ་བའོ། །རང་བྱུང་ཡེ་ཤེས་ཀྱི་ངོ་བོ། སྟོང་ཉིད་
སྙིང་རྗེའི་སྙིང་པོ་ཅན་རང་གི་རྒྱུད་ལ་ཡེ་ནས་ཡོད་པའོ། །རང་བྱུང་ཡེ་ཤེས་ཀྱི་ངེས་ཚིག་ནི་རང་ངོ་རང་གིས་
ཡེ་ནས་ཤེས་པའོ། །རང་བྱུང་ཡེ་ཤེས་ཀྱི་མཁྱེན་ཚད་ནི། རང་ལ་ཡོད་པའི་ཡེ་ཤེས་དེ་གསལ་བར་ཉམས་སུ་
མྱོང་བའོ། །རང་བྱུང་ཡེ་ཤེས་ཀྱི་སྤྱོད་ཚད་ནི། རིག་པ་གསལ་བར་ཉམས་སུ་མྱོང་བར་སྤྱོད་པའོ། །རང་བྱུང་
ཡེ་ཤེས་ཀྱི་ལས་ནི། མ་རིག་པའི་མུན་པ་སེལ་བའོ། །རང་བྱུང་ཡེ་ཤེས་ཀྱི་དོན་ནི། །གསལ་ལ་ངོས་གཟུང་
- 150 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི ཞལ་གདམས་ཀྱི་སྐོར།
མེད་པའོ། །རང་བྱུང་ཡེ་ཤེས་ཀྱི་དབྱེ་བ་ལ་གསུམ། །ལྷན་ཅིག་སྐྱེས་པའི་ཡེ་ཤེས་ཐོག་མ་ནས་རང་ལ་
གནས་པའོ། །སྒོམ་པ་ལས་བྱུང་བའི་ཡེ་ཤེས་རང་ལ་ཡེ་ནས་གནས་པར་མཐོང་བའོ། །མཐར་ ཕྱིན་ པའི་ ཡེ་
ཤེས་སངས་རྒྱས་ནས་སྐུ་དང་ཡེ་ཤེས་སུ་རང་ཤར་བ་ལ་བྱའོ། །རང་བྱུང་ཡེ་ཤེས་ཀྱི་མན་ངག་དོན་སྐོར་
བདུན་པའོ། །རིན་པོ་ཆེ་དཀའ་སྤྱོད་ཀྱི་མན་ངག་ལ་གསུམ། །རང་སའི་མན་ངག་ལྔ། རང་ས་མ་རྟོགས་
པའི་སྐྱོན་ལྔ། རང་ས་རྟོགས་པའི་ཡོན་ལྔའོ། །དེ་ལ་རང་སའི་མན་ངག་ལྔ། ལྟ་བའི་དཀའ་སྤྱོད་ནམ་
མཁའ་ལྟ་བུ་རྟོགས་པའི་གདེངས་བཅའ། སྒོམ་པའི་དཀའ་སྤྱོད་མགར་བ་ལྟ་བུར་སེམས་ཀྱི་ཞུན་ཐར་
སྤྱད། སྤྱོད་པའི་དཀར་སྤྱོད་ཁྱུང་ཕྲུག་ལྟ་བུར་བདག་མེད་སྟོང་པའི་མཁའ་ལ་རིག་པ་རྩལ་སྦྱང་། རྟགས་
(༩༢ན)ཀྱི་དཀའ་སྤྱོད་ཡིད་བཞིན་གྱི་ནོར་བུ་ལྟ་བུར་རང་བཞིན་ཀྱི་དགོས་པ་མཐར་དབྱུང་། འབྲས་བུའི་
དཀའ་སྤྱོད་ཡང་དག་པར་རྫོགས་པའི་སངས་རྒྱས་ལྟ་བུར་རང་གཞན་གྱི་དགོས་པ་མཐར་དབྱུང་ངོ༌། །མ་
རྟོགས་པའི་སྐྱོན་ལྔ་ནི། ལྟ་བའི་དཀའ་སྤྱོད་མ་ཆོད་ན་རེ་དོགས་ཆོམ་རྐུན་གྱིས་ཁྱེར་བའི་སྐྱོན་འོང་ངོ༌། །
སྒོམ་པའི་དཀའ་མ་ཆོད་ན་ཡི་དྭགས་འདྲེ་བཀྲེན་ལྟ་བུར་འགྱུ་བྱེད་རྟོག་པའི་སྐྱོན་འོང་ངོ་། །ཉམས་ཀྱིས་
དཀའ་མ་ཆོད་ན་མེ་ཤི་ཤིང་ཟད་པ་ལྟ་བུར་ཉམས་སྐྱེ་རྒྱུ་མེད་པའི་སྐྱོན་འོང་ངོ༌། །རྟགས་ཀྱི་བཀའ་མ་
ཆོད་ན། ཚོང་པ་ལམ་ནོར་བ་ལྟར་ཐེ་ཚོམ་ཟ་བའི་སྐྱོན་འོང་ངོ་། །འབྲས་བུའི་བཀའ་མ་ཆོད་ན། ཆུ་འདོད་
སྨིག་རྒྱུ་སྟེགས་པ་ལྟར་བསྒྲུབས་པས་མི་འགྲུབ་པའི་སྐྱོན་འོང་ངོ༌། །རང་ས་རྟོགས་པའི་ཡོན་ཏན་ལྔ་ནི།
ལྟ་བའི་དཀའ་སྤྱད་ལེགས་ན་རང་དོན་སྒྲོ་འདོགས་ཆོད་པས་རྟོགས་པའི་གདེངས་དང་ལྡན་པའོ། །སྒོམ་
པའི་དཀའ་སྤྱད་ལེགས་ན། བློ་དངོས་ཐ་དད་མེད་པས་སེམས་དང་ཆོས་སུ་འགྲེ །ཉམས་ཀྱི་དཀའ་སྤྱད་
ལེགས་ན་ཉམས་ལ་བརྟེན་ནས་ཏིང་ངེ་འཛིན་སྟོབས་སུ་འགྱུར། །རྟགས་ཀྱི་དཀའ་སྤྱད་ལེགས་ན། རྟོགས་
ལ་བརྟེན་ནས་ལམ་གྱི་བར་ཆད་སེལ། འབྲས་བུའི་དཀའ་སྤྱད་ལེགས་ན། རང་རིག་སེམས་ཀྱི་སྙིང་པོ་
རྩོལ་སྒྲུབ་དང་བྲལ་ལོ། །རིན་པོ་ཆེ་དཀའ་སྤྱོད་དོན་སྐོར་ལྔ་པའོ། །ཐུགས་རྗེ་ཆེན་པོའི་དོན་སྐོར་གསུམ་
ལ། རང་སའི་མན་ངག་བཞི། རང་ས་མ་རྟོགས་པའི་སྐྱོན་བཞི། རང་ས་རྟོགས་པའི་ཡོན་ཏན་བཞིའོ། །
རང་སའི་མན་ངག་བཞི་ལ། ལྟ་བ་ཀུན་བྲལ་ཡེ་ནས་ཆོས་ཉིད་ཡིན་པས་སྣང་སྲིད་གཞི་ནས་སློང་བའི་
- 151 -



མ་ཎི་བཀའ་འབུམ།
མན་ངག་སྒོམ་པ་སེམས་འཛིན་བྱ་མི་དགོས། ནམ་མཁའ་ལྟ་བུའི་མན་ངག །སྤྱོད་པ་དབང་པོ་རྒྱ་ཡན་
འཁོར་ལོས་སྒྱུར་བའི་རྒྱལ་པོ་ལྟ་བུའི་མན་ངག །འབྲས་བུ་རང་ལ་གནས་པ་ནོར་བུ་རིན་པོ་ཆེ་ས་འོག་ཏུ་
བཅུག་ཀྱང་ནམ་མཁའ་ལ་འབྱུང་པ་ལྟ་བུའི་མན་ངག་དང་བཞིའོ། །མ་རྟོགས་པའི་སྐྱོན་བཞི་ནི། (༩༢བ)
ལྟ་བ་ཀུན་བྲལ་སྣང་སྲིད་གཞི་ནས་མ་སློངས་པས་དུས་གསུམ་སངས་རྒྱས་དགྲར་ལྡང་། །སྒོམ་པ་རང་
གསལ་ནམ་མཁའ་ལྟ་བུར་མ་ཤེས་ན་ཡི་དམ་གྱི་ལྷ་བདུད་དུ་འབབ། སྤྱོད་པ་རྒྱ་ཡན་ཚུལ་འཆོས་ཀྱིས་མ་
བཅིངས་པ་འཁོར་ལོས་སྒྱུར་བའི་རྒྱལ་པོའི་ཤིང་རྟ་བཞིན་དུ་མ་ཤེས་ན་རང་གི་རང་འཆིང་། འབྲས་བུ་
རང་གནས་ནོར་བུ་རིན་པོ་ཆེ་བཞིན་དུ་མ་ཤེས་ན་འཁོར་བ་ལས་མི་གྲོལ་ལོ། ། རྟོགས་པའི་ཡོན་ཏན་བཞི་
ལ། ལྟ་བ་ཀུན་བྲལ་སྣང་སྲིད་གཞི་ནས་སློངས་ནས་སངས་རྒྱས་གཞན་ནས་ཐོབ་པར་འདོད་པ་མེད་པས་
དུས་གསུམ་སངས་རྒྱས་དངང་ངོ༌། །སྒོམ་པ་རང་གསལ་ནམ་མཁའ་ལྟ་བུར་ཤེས་ཤིང་ཡི་དམ་གྱི་ལྷ་
སེམས་སུ་ཤེས་པས་ཡི་དམ་གྱི་ལྷ་དངང་ངོ༌། །སྤྱོད་པ་རྒྱ་ཡན་འཁོར་ལོས་བསྒྱུར་བའི་རྒྱལ་པོའི་ཤིང་རྟ་
བཞིན་དུ་ཤེས་ན། གང་ལྟར་སྤྱད་ཀྱང་ཆོས་ཉིད་ཡིན་པར་ཤེས་པས་ངར་འཛིན་པའི་ཁམས་གསུམ་གྱི་
སེམས་ཅན་དངང་ངོ་། །འབྲས་བུ་རང་གནས་ནོར་བུ་རིན་པོ་ཆེ་ལྟ་བུའི་སེམས་རྟོགས་ན་སངས་རྒྱས་ཀྱི་
ཆེ་བའི་ཡོན་ཏན་རང་ལ་རྙེད་པས་འཁོར་བའི་སྦྱང་ཐག་ཆོད་དོ། །དོན་སྐོར་གསུམ་པའོ། །ཡང་དོན་སྐོར་
གསུམ་ལ། ལྟ་བ་སྤྲོས་བྲལ་གདེངས་དང་ལྡན་པ། སྒོམ་པ་ཡུལ་མེད་ཉམས་དང་ལྡན་པ་ཡེ་ཤེས་སྣང་
མེད་དབང་དང་ལྡན་པ་དང་གསུམ་མོ། །ལྟ་བ་སྤྲོས་བྲལ་གདེངས་དང་ལྡན་པ་གསུམ་སྟེ། ཆོས་ཉིད་སྟོང་
པ་གཟུགས་སུ་མ་གྲུབ་པས་ནམ་མཁའ་ལྟ་བུ། ངོས་གཟུང་མང་བའི་སྤྲིན་ལྟ་བུ། རྗེས་མེད་པ་རླུང་ལྟ་
བུའོ། །སྒོམ་པ་ཡུལ་མེད་ཉམས་དང་ལྡན་པ་ལ་གསུམ། གཞི་གསལ་སྟོང་མེ་ལོང་ལྟ་བུ། གནས་པ་རྒྱ་
མཚོའི་གཏིང་ལྟ་བུ་མི་གཡོ་བ། བྱེད་སྤྱོད་རྣམ་རྟོག་ཡེ་ཤེས་སུ་ཤར་བ་ནགས་ལ་མེ་མཆེད་པ་ལྟ་བུའོ། །
ཡེ་ཤེས་སྣང་མེད་དབང་དང་ལྡན་པ་ལ་ཡང་གསུམ། ཕྱོགས་རིས་མེད་པར་ཀུན་ལ་ཁྱབ་པས་ནམ་
མཁའ་ལྟ་བུ། གསལ་འགྲིབ་མེད་པས་ཉི་མ་ལྟ་བུ། སྟོང་པ་ཉིད་ལ་དབང་ཐོབ་པས་རྒྱལ་བུ་རྒྱལ་སར་
ཕྱུང་བ་ལྟ་བུའོ། །དོན་སྐོར་གསུམ་པའོ། །(༩ ༣ན)སྤྲུལ་པའི་རྒྱལ་པོ་སྲོང་བཙན་སྒམ་པོའི་ཞལ་གདམས་
• 152 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སོ། །སྤྱི།། །། གཉིས་པོ་དེ་མས་འཇུག་ཡས་བཟློག་གི་ཞལ་གདམས་སོ། །དེ་རྣམས་ནི་བཀའ་ཆོས་བར་མའི་ཤོག་དྲིལ་གཅིག་
ཡིན་ནོ། །
མཚང་གི་ཆོས་དྲུག་གི་ཞལ་གདམས་དྲུག
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས། སྐྱེ་བོ་མ་རིག་པ་ཆོས་ལ་འཛུད་པ་ལ་གསུམ་གྱི། དང་
པོ་མི་རྟག་པ་རྒྱུད་ལ་མ་སྐྱེས་ན་ཆོས་མི་འོང་བས་དེ་ལ་དོན་དྲུག་གིས་བསྟན་པ་ལས། དང་པོ་སྣོད་ཀྱི་
འཇིག་རྟེན་མི་རྟག་པར་བསྟན་པ་ནི། ཕྱི་སྣོད་ཀྱི་འཇིག་རྟེན་འབྱུང་བ་ལྔ་ལས་གྲུབ་པའི་གླིང་བཞི་རི་
རབ་དང་བཅས་པ། དེ་ལས་ཁོལ་དུ་བྱུང་བ་ལྷོའི་འཛམ་བུ་གླིང་། དེ་ལས་ཁོལ་དུ་བྱུང་བ་བོད་ཀྱི་རྒྱལ་
ཁམས། དེ་ལས་ཁོལ་དུ་བྱུང་བ་རང་རང་གི་ཡུལ་ལ་སོགས་པ་འདི་རྣམས། སྤྱིར་མི་རྟག་སྟེ་མཐར་མེ་
བདུན་ཆུ་གཅིག་གིས་འཇིག་པ་ཡིན་ནོ། །གནས་སྐབས་ཀྱིས་མི་རྟག་སྟེ་ལོ་གཅིག་ཟླ་བ་བཅུ་གཉིས་ལ།
ནམ་ཟླ་དབྱར་སྟོན་དགུན་དཔྱིད་དུས་ཚོད་ཀྱི་འཕེལ་འགྲིབ་ཀྱིས་མི་རྟག་སྟེ། དབྱར་རྩི་ཐོག་རྒྱས། སྟོན་
འབྲས་བུ་སྨིན། དགུན་ལྷགས་པས་སྐམས། དཔྱིད་དྲོད་འཕེལ། རྨོས་བརྐོ་བྱེད། རྒྱུན་གྱིས་མི་རྟག་སྟེ་ཉི་
མ་ནུབ། ས་སྲོས། ནམ་ལངས། ཉི་མ་ཤར། ཞག་དང་ཟ་མ། ཟླ་བ་དང་ལོ་འདའ་བས་སྐད་ཅིག་ཀྱང་མི་
རྟག་པ་ཡིན་ནོ། །ཉིན་ཞག་ཟླ་བ་ལོ་གྲངས་འདའ་ཞིང་། སྣོད་ཀྱི་འཇིག་རྟེན་ཡང་འཇིག་པ་ལ་ཉེའོ། །
གནས་སྐབས་རང་གི་ཡུལ་དང་ཁང་ཁྱིམ་ཡང་མི་རྟག་སྟེ་འགྱུར་ཞིང་འགྱུར་ཞིང་འགྲོའོ། །གཉིས་པ་ནང་
བཅུད་ཀྱི་སེམས་ཅན་མི་རྟག་སྟེ། དང་པོ་སྐྱེས། བར་དུ་རྒས། ཐ་མ་འཆིའོ། །དེ་ཡང་སྡུག་བསྔལ་ལས་
མ་འདས་ཏེ། དང་པོ་སྐྱེ་བའི་སྡུག་བསྔལ་ནི། ཕ་མའི་རྒྱུ་རྐྱེན་གྱིས་མའི་མངལ་དུ་འཐུམས་པའི་དུས་སུ་
རི་དགས་རྒྱར་ཚུད་པ་ལྟར་འགྲོ་དབང་མེད། ཕ་མའི་ཁུ་ཁྲག་གིས་ནོན་པས་མུན་པའི་གླིང་དུ་ཚུད་པ་དང་
འདྲ། མ་བཀྲེས་པའི་(༩༣བ)ཚེ་ན་སྦྱང་ལ་བཏགས་པ་དང་འདྲ། མ་འགྲངས་པའི་ཚེ་ན་བྲག་བར་དུ་
• 153 -



མ་ཎི་བཀའ་འབུམ།
བཙིར་བ་དང་འདྲ། དྲག་ཤུལ་བྱས་པའི་ཚེ་ན་བྲག་བར་དུ་བརྡུངས་པ་དང་འདྲ། ཉལ་བའི་ཚེ་ན་རིས་
མནན་པ་དང་འདྲ། བཙའ་བའི་ཚེ་ན་པགས་པ་བཤུས་ནས་རྩིག་པ་ལ་བྲད་པ་དང་། སྐྱེས་པའི་ཚེ་ན་ཚེར་
དོང་དུ་བསྐྱུར་བ་དང་འདྲ། ཕ་མས་བླངས་པའི་ཚེ་ན་བྱི་ཕྲུག་ཁྲས་ཁྱེར་བ་དང་འདྲ། ཆེར་སྐྱེས་དར་ལ་
བབ་ནས་སོ་ནམ་བྲེལ་ཕོངས་དང་། ཡོད་པ་རྣམས་ནི་འཚོ་སྐྱོང་མེལ་ཚེས་སྡུག །མེད་པ་རྣམས་ནི་བཙལ་
གྱིས་མི་རྙེད་སྡུག །གཉེན་བྱམས་པ་མ་འཁྱོངས་དོགས་ནས་ཆགས་ཞེན་འཁྲི་བས་སྡུག །དགྲ་སྡང་བ་མ་
ཐུལ་དོགས་ནས་ཞེ་སྡང་ཁོང་ཁྲོས་སྡུག་གོ །རྒས་པའི་སྡུག་བསྔལ་ནི། མགོ་ལ་སྐྲ་དཀར་བྱུང་། གཉེར་
མ་འདུས་ནས་ལུས་ ཀྱི་བཀྲག་མདངས་ཤོར། རྣ་ བས་ སྒྲ་མི་ཐོས། མིག་ གིས་ གཟུགས་མི་ མཐོང་།
ཁ་ན་སོ་མེད། སྣ་ནས་ཆུ་འཛག །སེམས་ཀྱི་དྲན་པ་ཉམས་ནས་ལུས་ཀྱི་སྟོབས་ཤོར་བས། སྡོད་ནས་
དོས་བོར་བ་བཞིན་བརྡེབས། བསྡད་ན་བེ་ཕུར་གདབ་པ་འདོན་པ་བཞིན་དུ་ལྡང་དཀའ། བདེ་སར་བསྡད་
ཀྱང་ཚིགས་ཁོལ་ཞིང་ན། བུ་ཚ་ཀུན་གྱིས་ཀྱང་ཤི་ན་རུང་སྙམ་པ་བྱེད། གང་གིས་མཐོང་ཡང་ཡིད་གར་
མི་འོང་འཆི་རན་ཟེར། ན་བ་རྣམས་ཀྱང་ཤིན་ཏུ་སྡུག་བསྔལ་ཆེ་སྟེ་ལུས་ཀྱི་འབྱུང་བ་ཆ་མ་སྙོམས་པས།
རླུང་མཁྲིས་བད་ཀན་འདུས་པའི་ནད་ཀྱིས་རྒྱུ་བྱས། ཡི་དགས་གདོན་གྱིས་གནོད་རྐྱེན་བྱས་པས་ལུས་ལ་
ཟུག་གཟེར་སྲན་ཀྱང་ཚུགས་པ་མེད། ལུས་ཀྱི་ཉམས་སྟོབས་ཤོར་བས་ལངས་པ་དང་བསྒྱུར་བ་མི་ནུས་
སོ། །མཛེས་པའི་གཟི་མདངས་ཤོར་བས་ཡི་དགས་དང་འདྲ། ཟས་ཀྱིས་བོར་བས་ཅི་བསྟབས་ཀྱང་ཡིད་
གར་མི་འོང་། མཐོང་ན་སྐྱུག་ལྡོག །གཉེན་བཤེས་གྲོགས་པོ་མང་པོས་མཐའ་བསྐོར་ཀྱང་བྱ་ཐབས་མི་
རྙེད། སྡུག་བསྔལ་བདག་ཉིད་གཅིག་པུས་མྱོང་། སྨན་སྦྱར་བཏང་ཡང་སླར་དུག་ལྟར་འགྲོ །འདྲེ་བཅོས་
རིམ་གྲོ་བྱས་ཀྱང་སླར་ལ་གནོད་པ་འདྲ། འཆི་(༩༤ན)བ་ཀུན་ཀྱང་འདི་ལྟར་སྡུག་བསྔལ་ཏེ། ལུས་ཀྱི་
འབྱུང་བ་ཟད་པས་དྲོད་འཆད། །ཤེས་པ་བྱིང་། རྣམ་ཤེས་ནང་དུ་མི་སྡོད། དབུགས་སྣ་བཏུང་ལུས་པོ་འབོར།
ཉེ་གཞི་འབྲེལ་པས་བོས་ནས་མྱ་ངན་བྱས་ཀྱང་དེ་ལ་ཆགས་ནས་བསམ་པ་དང་ལྟ་བའི་རང་དབང་མེད།
མཁས་པ་དགེ་བའི་བཤེས་གཉེན་བཟང་པོ་ནས་ས་བདག་རྒྱལ་པོ་མན་ཆད་དང་། ལྟོགས་པ་ལོང་སྤྲང་
བ་མདང་སྐྱེས་ནས་ལོ་བརྒྱད་ཅུ་ལོན་པ་མན་ཆད་འཆི་བདག་བདུད་ཀྱི་དབང་དུ་མི་འགྲོ་བ་
- 154 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
གཅིག་ཀྱང་མེད་དོ། །གསུམ་པ་འཆི་རྐྱེན་ཅིས་ འཆི་ཆ་མེད། དུས་ནམ་འཆི་ཆ་མེད། འཆི་བའི་རྐྱེན་
བསམ་གྱིས་མི་ཁྱབ་སྟེ། ཡེ་འབྲོག་སུམ་བརྒྱ་དྲུག་ཅུ། གློ་བུར་དགུ་བརྒྱ་རྩ་གཅིག །དུས་མིན་འཆི་བ་
བཅོ་བརྒྱད་ཡོད་པས། དེ་རྣམས་ཀྱི་ནང་ནས་གློ་བུར་གྱི་ནད་རྐྱེན་ཅིས་འཆི་ཆ་མེད། ཚེ་སྲོག་རྩྭ་ཁའི་
ཟིལ་པ་དང་འདྲ་སྟེ་རྐྱེན་དྲག་པོས་ནམ་འཆི་ཆ་མེད་དབུགས་ན་བུན་དང་འདྲ་སྟེ་སྲོག་འདོར་བའི་རླུང་
ནམ་མཁའ་ལ་ནམ་ཡལ་འགྲོ་ཆ་མེད། ལུས་སྒྱུ་མ་དང་འདྲ་སྟེ་ནམ་འཇིག་ཆ་མེད། ཕུང་པོ་མི་རྟག་བུ་
ཆུང་ནས་དར་མ། དར་མ་ནས་རྒན་པོ་དང་རྒན་མོར་འགྲོ །དེ་ཡང་ཡུན་དུ་མི་གནས་འབྱུང་བའི་ནད་
ཀྱིས་འཕྲལ་དུ་འཇོམས། ལུས་འཚོ་བའི་སྲོག་ཀྱང་འཆི་བདག་བདུད་ཀྱིས་སྐད་ཅིག་ལ་གཅོད། སེམས་
གློག་དང་འདྲ་སྟེ་རྣམ་རྟོག་དང་དུག་ལྔ་སྐད་ཅིག་མ་ཡང་ནས་ཡང་དུ་བར་མཚམས་མེད་པར་འཆར་རོ། །
བཞི་པ་ཚེ་མཐར་སྐྱོལ་ཡང་འདུ་བྱེད་ཀྱི་དབང་གིས་ཡེངས་མ་ལམ་ལ་མཛད་པ་སྟོན་ཏེ། ད་ལྟ་ས་སྟེང་
འཛམ་བུའི་གླིང་ན་གནས་པའི་མི་ཐམས་ཅད་ལོ་བརྒྱ་ནས་གཅིག་ཀྱང་མ་ལུས་པར་འཆི། བརྒྱ་ཐུབ་པ་
མི་འོང་། བརྒྱ་ལ་བྱུང་ཡང་མཚན་མོ་བརྒྱ་ཉལ་བས་ལྔ་བཅུ་ཐམ་པ་གཉིད་དུ་སོང་། དྲན་པ་མེད་པས་ཤི་
བའི་རོ་དང་འདྲའོ། །རྨི་ལམ་གྱི་བདེ་སྡུག་ཐམས་ཅད་བར་དོར་འཁྱམས་པ་དང་འདྲ། ཉིན་མོ་ལྔ་བཅུ་ཐམ་
པ་ཡང་གཉིད་དང༌། (༩༤བ)ར་རོ་བ་དང་ན་བ་དང༌། ངལ་ཆད་པ་དང་། འདུ་བྱེད་ཀྱི་དབང་དུ་སོང་ནས་
རང་ལ་ཆོས་བྱ་དབང་མེད། ཞག་གཅིག་ཀྱང་མི་འཆི་བ་ཐབས་མེད་དོ། །ཡེངས་མ་ལམ་ལ་མི་ཚེ་ཟད་
ནས་རིང་པོ་མི་ཐོགས་པར་ལུས་ནམ་བོར་ཆ་མེད། རུལ་མྱགས་མི་གཙང་བའི་ལུས་འདི་འབུ་སྲིན་བྱ་ཁྱི་
གཅན་གཟན་གྱི་ཁ་ཟས་སུ་ནམ་འགྲོ་ཆ་མེད་དོ། །ད་ལྟར་བདག་གི་ལུས་ལ་གཅེས་སྤྲས་བྱས་ནས་
གསོས་ཀྱང་། ཤི་མ་ཐག་ཏུ་ཕྱོགས་གང་དུ་བཞག་ཀྱང་བཙོག །ལྷན་ཅིག་སྐྱེས་པའི་ཤ་དང་རུས་པ་འབྲེལ་
ལོ། །ལྔ་པ་ཉེ་འབྲེལ་དང་བུ་ཚ་ནོར་རྫས་ཀྱིས་འཆི་བ་ལ་མི་སྟོངས་ཤིང་བདག་ལ་མི་ཕན་པར་བསྟན་པ་
ནི། ཚེ་འདིའི་ལས་ཀྱིས་འབྲེལ་བའི་ཕ་མ་དང་གྲོགས་དང་། བུ་ཚ་དང་ཉེ་འབྲེལ་ཐམས་ཅད་ཀྱང་གནས་
སྐབས་ཀྱི་འབྲེལ་པ་ཡུད་ཙམ་ཡིན། མགྲོན་པོ་གནས་མཐུན་ཙམ་ཡིན་ཏེ། ཤི་ནས་ལས་ཀྱི་དབང་གིས་
འགྲོ་བ་རིགས་དྲུག་སོ་སོར་འགྲོ །སྔར་ཤི་བའི་ཆོས་མ་དྲན་པ་ཐམས་ཅད་ཀྱིས་ཀྱང་འཆི་བ་མ་དྲན་པར།
- 155 -



མ་ཎི་བཀའ་འབུམ།
བུ་དང་བུ་མོ་དང་ཉེ་དུའི་དོན་དུ་སྡིག་པ་དང་དཀའ་བ་དང་བསྡོས་ནས་ནོར་དང་ལོངས་སྤྱོད་བསགས་
ཀྱང་སྡིག་པའི་རྣམ་པར་སྨིན་པས་ངན་སོང་དུ་འགྲོ་བའི་རྒྱུ་དེ་རྣམས། འཆི་བའི་ཚེ་བདག་རང་གིས་ཁུར།
བསགས་པའི་ནོར་ཅི་ཡོད་བུ་ཚ་དང་ཉེ་འབྲེལ་གྱིས་ཁྱེར། བུ་དང་ནོར་ཕྱིར་ལུས། བདག་ངན་སོང་དུ་
འགྲོ་བ་ལ་ཕན་མེད། སྦྲང་མས་སྦྲང་རྩི་བསགས་པ་གཞན་གྱིས་ཁྱེར་བ་དང་འདྲའོ། །དྲུག་པ་རང་གིས་
ཚེ་འདི་ལ་ཆོས་ལ་མ་འབད་ན་ཉེ་དུས་ཕྱི་མ་ལ་མི་ཕན་པར་བསྟན་པ་ནི། རང་ཉིད་འཆི་བའི་སྡུག་བསྔལ་
གྱིས་ཟིན་པའི་དུས་སུ་ཕ་མ་བུ་ཚ་སྤུན་གྲོགས་ཇི་ཙམ་ཡོད་ཀྱང་། རང་ལ་འཆི་བའི་སྐལ་བ་ལེན་པ་
གཞན་མི་འོངས་གལ་ཏེ་བྱུང་ཡང་བརྗེར་མི་བཏུབ། ནོར་རྫས་ཅི་ཙམ་ཡོད་ཀྱང་བླུར་མི་བཏུབ། མཐུ་བོ་
ཆེ་ཡི་མཐུ་ཡིས་མི་ཐུབ། དབང་པོ་ཆེ་ཡི་དབང་གིས་མི་ཐུབ། གྲོས་མཁས་ཀྱང་འཆི་བ་ལ་གྲོས་མི་ཚུད།
སྨྲ་མཁས་ཀྱང་འཆི་བདག་གིས་བདུད་ལ་ཤགས་མི་ཐུབ། ཇི་ལྟར་ལུས་ལ་དཔའ་ཡོད་ཀྱང་འཆི་བདག་
ལ་རྒོལ་(༩༥ན)དུ་མེད། ཇི་ལྟར་སྨན་དཔྱད་མཁས་ཀྱང་འཆི་ནད་འཚོར་མི་བཏུབ། ཇི་ལྟར་བྱིན་རླབས་
ལས་རྡུགས་པས། འཆི་བ་མི་དྲན་པར་རྟག་ཏུ་དེ་རྣམས་ཉོན་རེ་
མོངས་ཏེ་སྙིང་རྗེ་བ་ཡིན་ནོ། །སྤྱི་དོན་གཉིས་པ་འཆི་བས་འཇིགས་ན་ཕྱི་མ་ལ་ཕན་པའི་ཆོས་བྱེད་དགོས་
ཏེ། དེ་ལ་དྲུག །དང་པོ་ཟས་ནོར་ལོངས་སྤྱོད་མི་རྟག་པས་ཡོད་མེད་ཕྱོགས་ནས་སྦྱིན་པ་བཏང་དགོས་ཏེ།
ད་ལྟའི་སྣང་བ་ལ་བདེན་པར་བཟུང་བའི་ནོར་དང་། ཁང་ཁྱིམ་བུ་དང་ཟས་གོས་བཞོན་པ་རྐང་འགྲོས་ལ་
སོགས་པ་ཅི་ཡོད་པ་ཐམས་ཅད་རྨི་ལམ་ན་རིན་པོ་ཆེ་རྙེད་ནས་ལོངས་སྤྱོད་ཀྱང་གཉིད་སད་པའི་ཚེ་མི་
བདེན་པ་དང་འདྲ། རང་ཤི་བའི་ཚེ་དེ་རྣམས་ལ་མི་བདེན་པ་མེད་པས་ཁྱེར་ནས་འགྲོ་དབང་མེད། ད་ལྟ་
རང་ལ་བྱེད་དབང་ཡོད་པའི་དུས་སུ། ཟས་ནོར་ཇི་ཙམ་ཡོད་ཀྱང་རང་གིས་ཀྱང་ཟ་མི་ནུས། གཞན་ལ་
ཡང་མི་གཏོང་བ་དེ་གཏེར་གྱི་སྲུང་མ་དང་འདྲ་སྟེ་རང་གཞན་གཉིས་ཀ་ལ་མ་ཕན། དེ་རྣམས་ལ་ཆགས་
པས་ཕྱི་མ་ལ་ཡི་དགས་སུ་སྐྱེའོ། །ཡང་ན། ཡར་བླ་མ་དཀོན་མཆོག་མཆོད། བར་མཉམ་གཉིས་ལ་སྟོན་
མོ་བཀྱེ། མར་ལོང་སྤྲང་ལ་སྦྱིན་པ་གཏོང་། མེད་ན་མེད་པ་ཙམ་གྱིས་བསོད་ནམས་ཆེ་བའི་སྦྱིན་པ་ཆུང་
ངུ་ནས་བཏང་བས་མང་པོ་མང་པོར་འཕེལ་ཏེ། སྦྱིན་སོགས་ཅི་འགྲུབ་ལ་འབད། གཉིས་པ་འཕགས་
ནུས་པར་ལྡན་ཡང་འཆི་
ཅི་བདག་བདུད་ལས་
- 156 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པའི་ནོར་བདུན་དང་དུ་ལེན་པ་ལ་ཆོག་ཤེས་པ་ནོར་གྱི་མཆོག་ཏུ་བསྟེན་པ་ནི། དད་པ་ཆུ་བོ་ལྟ་བུ་རྒྱུན་
ཆད་མེད་པའི་ནོར་གྱིས་བླ་མ་དཀོན་མཆོག་ལ་དད་གུས་རྒྱུན་མོ་བཅད། ཚུལ་ཁྲིམས་མེ་ཏོག་ལྟ་བུར་
གཙང་ཞིང་མཛེས་པའི་ནོར་གྱིས་ལུས་ངག་ཡིད་གསུམ་གྱི་ཁ་ན་མ་ཐོ་བ་མེད་པར་བསྲུང༌། སྦྱིན་གཏོང་
ནོར་བུ་རིན་པོ་ཆེ་ལྟ་བུ་དགོས་དགུ་སྟེར་བའི་ནོར་གྱིས་བླ་མ་དཀོན་མཆོག་གསུམ་པོ་ཡར་ལ་མཆོད།
བར་འགྲོ་དྲུག་ལ་སྦྱིན་གཏོང་བྱ། མར་ལན་ཆགས་བུ་ལོན་དུ་གཞལ། ཐོས་པ་རྒྱ་མཚོ་ལྟ་བུ་ཆོག་མི་ཤེས་
པའི་ནོར་གྱིས་ཆོས་ཐམས་ཅད་མཉམ་པ་རིས་མེད་གཅིག་(༩༥བ)ཏུ་བསྡུ་ཤེས་པར་བྱ། དམ་ཚིག་དྲི་མ་
མེད་ཅིང་དག་པ་ཤེལ་གོང་ལྟ་བུའི་ནོར་གྱིས་རང་སེམས་གཡོ་སྒྱུ་མེད་པར་རང་གིས་མ་ཁྲེལ་བར་བསྲུང་།
ངོ་ཚ་ཤེས་ཤིང་ཁྲེལ་ཡོད་པ་ཕ་མས་མི་སླུ་བ་ལྟ་བུའི་ནོར་གྱིས་རང་གི་དོན་དུ་ངོ་ཚ་སྲུང་། །གཞན་གྱི་དོན་
དུ་ཁྲེལ་ཡོད་པ་ཕ་མས་མི་སླུ་བ་ལྟ་བུའི་ནོར་གྱིས་ རང་གི་དོན་དུ་ངོ་ཚ་སྲུང་། གཞན་གྱི་དོན་དུ་ཁྲེལ་
འཛེམས་མིག་ཐག་བསྲིངས་པ། ཤེས་རབ་ཀྱིས་ཆོས་ཐམས་ཅད་ཀྱི་མཚན་ཉིད་ཤེས་པ་ཉི་མ་ཤར་བ་ལྟ་
བུའི་ནོར་གྱིས་ཆོས་སྤྱིའི་མཚན་ཉིད་སྟོང་ཞིང་བདག་མེད་པ། དོན་རང་གི་མཚན་ཉིད་འདུས་བྱས་ཀྱི་ཆོས་
ཐམས་ཅད་མི་རྟག་པ། ཟག་པ་དང་བཅས་པའི་ཆོས་ཐམས་ཅད་སྡུག་བསྔལ་བ། མྱ་ངན་ལས་འདས་
པའི་ཆོས་ཐམས་ཅད་ཞི་བའོ། །ནོར་གྱི་ནང་ནས་མཆོག་ཏུ་གྱུར་པ་ཆོག་ཤེས་ཡིན་ལ་ཆོག་མི་ཤེས་པར་
ཆགས་སེམས་སྐྱེས་པས། འབྲས་བུ་ཡི་དགས་སུ་སྐྱེ་སྟེ། ཆོག་ཤེས་ནས་མ་ཆགས་པས་ཕྱི་མ་ལ་བླ་ན་
མེད་པའི་བྱང་ཆུབ་ཀྱི་འབྱོར་པ་དང་ལྡན་པར་འགྱུར་རོ། །གསུམ་པ་ཉོན་མོངས་པ་རང་དགར་མི་གཏོང་
བར་གཉེན་པོ་བཅུག་པ་ལ་བསླབ་པ་ནི། ཉོན་མོངས་པ་ཞེ་སྡང་གི་མེ་ཆེར་འབར་བ་ལ། སྙིང་རྗེ་ཆེན་
པོའི་ཆུས་མྱུར་དུ་སོད། ཞེ་སྡང་མེ་འབར་བ་ལྟ་བུ་དགྲ་ལ་སྐྱེས་པ་དེས། ཞེ་སྡང་གི་མེ་འབར་ནས་རང་
རྒྱུད་ཚུར་ལ་བསྲེག་པ་ཡིན་པས། ཞེ་སྡང་གི་གཉེན་པོ་སྙིང་རྗེ་ཡིན་ཏེ་ཁོང་འཁྲུལ་པ་ཡིན་སྙིང་རྗེ། རང་
ཡང་འཁྲུལ་པ་ཡིན་སྙིང་རྗེ་སྙམ་པ་རང་གཞན་གཉིས་ཀ་ལ་སྙིང་རྗེ་བྱས་པས་ཞི་བར་འགྱུར་རོ། །འདོད་
ཆགས་སེར་སྣའི་མདུད་པས་བསྡམས་པ་དེ་ཆགས་མེད་སྦྱིན་པ་ཆེན་པོའི་སེམས་ཀྱི་བཀྲོལ། ཡུལ་ཡིད་
དུ་འོང་བའི་གྲོགས་ལ་ཆགས་པ་དང་། ནོར་རྫས་ལོངས་སྤྱོད་རྐང་འགྲོས་ཡོད་པ་ལ་ཆགས་ནས་ང་རྒྱལ་
• 157-



མ་ཎི་བཀའ་འབུམ་
སྐྱེས། སེར་སྣས་བཅིངས་ཏེ་ཆོས་ཕྱོགས་སུ་གཏོང་མ་ནུས་པ་དེ་ཆགས་སེམས་དང་སེར་སྣས་ཡི་དྭགས་
སུ་སྐྱེ་བས། མ་ཆགས་མ་ཞེན་པར་ཡར་བླ་མ་དཀོན་མཆོག་མཆོད། བར་དུ་སེམས་ཅན་ལ་སྦྱིན་པ་
བཏང་། ཐ་མ་འཁོར་གསུམ་ཡོངས་སུ་དག་པའི་བསྔོ་བས་ཟིན་པ། སྦྱིན་བདག་མི་དམིགས། སྦྱིན་པའི་
རྫས་མི་དམིགས་(༩༦ན)ལེན་པ་པོའི་གང་ཟག་མི་དམིགས་པར་བཏང་བས་བླ་ན་མེད་པའི་བྱང་ཆུབ་
ཐོབ་པ་ཡིན་ནོ། །གཏི་མུག་གི་མུན་པ་ཆེན་པོ་འཐིབས་པ་དེས། རང་སེམས་འཁྲུལ་ནས་འཁོར་བ་སྡུག་
བསྔལ་བར་འདུག །གཏི་མུག་གི་མུན་པས་བསྒྲིབ་ནས་མ་ཡིན་པ་ཡིན་པར་བཟུང་། མི་རྟག་པ་ལ་རྟག་
པར་བཟུང་། སྡུག་བསྔལ་བ་ལ་བདེ་བར་བཟུང་། བདག་མེད་པ་ལ་བདག་ཏུ་བཟུང་བ་འདི། ཤེས་རབ་
གསལ་བའི་སྒྲོན་མེ་གསལ་བར་བཏེག་སྟེ། ཆོས་ཐོས་པའི་ཤེས་རབ་ཀྱིས་འཁོར་བ་མི་རྟག་པར་ཤེས་
པར་བྱ། བསམ་པའི་ཤེས་རབ་ཀྱིས་འཁོར་བ་སྡུག་བསྔལ་བར་ཤེས་པར་བྱ། སྒོམ་པའི་ཤེས་རབ་ཀྱིས་
འཁོར་བ་སྤང་བླང་མེད་པར་ཞི་བ་བདག་མེད་པར་ཤེས་པར་བྱའོ། །འཁོར་བའི་ཆུ་བོ་སྐྱེ་རྒ་ན་འཆི་བཞི་
ལ། ཆོས་ལ་བརྩོན་འགྲུས་དྲག་པོའི་གྲུ་བཙུགས་ནས། ལྷ་ཐུགས་རྗེ་ཆེན་པོ་གཉན་པའི་གྲུ་པ་ལྟ་བུ་ལ་
གསོལ་བ་བཏབ་ལ་སྙིང་པོ། ཨོཾ་མ་ཎི་པདྨེ་ཧཱུྃ། ཞེས་པ་བསྔོས་པ་ལྟ་བུས། འཁོར་བའི་ཆུ་བོ་ལས་བརྒལ་
ནས་མྱ་ངན་ལས་འདས་པ་བྱང་ཆུབ་ཀྱི་སྐམ་ས་ལ་གནས་པར་བྱའོ། །བཞི་པ་ཆོས་བྱེད་པ་ལ་དགེ་སྡིག་
འབྱེད་ཤེས་པའི་དགེ་བའི་བཤེས་གཉེན་བསྟེན་དགོས་པར་བསྟན་པ་ནི། སྐྱེ་བོ་ཐ་མལ་པ་ཆོས་བྱེད་པ་
ལ་རྒྱུ་འབྲས་འབྱེད་ཤེས་དགོས། དེ་ལ་རྐྱེན་དགེ་བའི་བཤེས་གཉེན་བསྟེན་དགོས་པས། །སློབ་དཔོན་
ལས་རྒྱུ་འབྲས་འབྱེད་ཤེས་པ་ཅིག་གིས་དགེ་བ་བཅུ་ལ་སོགས་པར་དཀར་པོའི་ཆོས་ལེགས་པ་ཀུན་སྟོན་
ཞིང་། མི་དགེ་བ་བཅུ་ལ་སོགས་པ་ནག་པོའི་ཆོས་ཀུན་ལས་བཟློག་པ། ཡང་དག་པའི་དོན་ཕྱིན་ཅི་མ་
ལོག་པའི་ཆོས་རྫོགས་པའི་སངས་རྒྱས་ཐོབ་པར་བྱེད་ཅིང་ཐབས་ཤེས་ཡ་མ་བྲལ་བར་སྟོན་པ། ལྷ་
ཐུགས་རྗེ་ཆེན་པོའི་ཆོས་སྟོང་པ་དང་སྙིང་རྗེ་ཟུང་དུ་འཇུག་པར་སྟོན་པ། རིག་པ་མ་ནོར་བར་སློབ་པར་
པ་ཕ་མས་བུ་ཆུང་གསོས་ནས་ཅི་ཡང་མི་ཤེས་པ་ལ་རིག་པ་སློབ་པ་ལྟར། རིམ་པ་ནས་རིམ་པར་
ལས་(༩༦བ)རྒྱུ་འབྲས་མི་སླུ་བར་སྟོན་པ། སློབ་མ་རྣམས་སྙིང་རྗེས་བཟུང་ནས་ཆོས་སྟོན་པར་བྱེད་པ་ལ་
- 158 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བྱའོ། །བླ་མ་དེ་ཡང་ཆོས་ཀྱི་ཉམས་ཡོད་པ་ཅིག་གལ་ཆེ་སྟེ། དཔེར་ན་ས་རྒྱུས་མཁན་གྱིས་ལམ་སྣ་མ་ནོར་
བར་དྲངས་ན་འཆོལ་བ་མེད་པ་དང་འདྲ་བར། བླ་མ་དེ་རང་ལ་ཉམས་ཡོད་པས་སློབ་མའི་རྒྱུད་ལ་སྟོན་
ཞིང་བསྐྱེད་པ་ལ་བྱའོ། །དེ་ཡང་ཐུགས་རྗེ་ཆེན་པོའི་ཆོས་འདི་བྱང་ཆུབ་སེམས་དཔའི་སྤྱོད་པ་ལ་འཇུག་
པའི་ཆོས་ཡིན་པས། སེམས་ཅན་ཐམས་ཅད་ལ་ཟས་ནོར་དང་གྲགས་པ་ལ་སོགས་པ་བསོད་ནམས་
འདོད་པའི་བློ་མེད་པར་བྱང་ཆུབ་སེམས་ཀྱིས་འཕངས་ན
ཕངས་ནས་བཤད། སྙིང་པོ་ཡི་གེ་དྲུག་པ་ཨོཾ་མ་ཎི་པདྨེ་
ཧཱུྃ་ཞེས་པ་རིགས་དྲུག་སྤྱིའི་སྡིག་སྒྲིབ་དག་པར་བྱེད་པ་འདིའི་ལུང་ཕོག་ན། རང་གཞན་གྱི་བསོད་ནམས་
ཕུན་སུམ་ཚོགས་པ་ཐོབ་པར་འགྱུར་རོ། །ལྔ་པ་རྒྱུ་འབྲས་འབྱེད་ཤེས་པའི་ཆོས་སྟོན་པ་ནི་མི་དགེ་བ་བཅུ་
སྤོང་། དགེ་བ་བཅུ་དང་དུ་ལེན་པའོ། །མི་དགེ་བ་བཅུ་སྤོང་བ་ནི། ལུས་ཀྱིས་སེམས་ཅན་ཕྲ་སྦོམ་གྱི་སྲོག་
མི་བཅད། བདག་པོ་ཅན་གྱི་ནོར་ཆེ་ཆུང་གང་ལ་ཡང་མ་བྱིན་པར་ཐབས་དང་འཇབ་བུས་མི་བླང༌། རང་
གི་བུད་མེད་ཡོད་བཞིན་དུ་བུད་མེད་གཞན་ལ་མི་ཚངས་པར་མི་སྤྱད། བདག་པོ་ཅན་གྱི་བུད་མེད་ལ་འདོད་
པས་མི་གཡེམ་མོ། །ངག་གི་བཞི་ལ། རྫུན་མི་སྨྲ་སྟེ་བདེན་པར་སྨྲ་ཞིང་སེམས་ཅན་མི་སླུའོ། །ཕྲ་མ་མི་
འཇུག་སྟེ་མཐུན་པ་གཉིས་མི་འབྱེད་མི་མཐུན་པ་བསྡུམ། ངག་འཁྱལ་མི་སྨྲ། གཞན་གྱི་མཚང་མི་འབྲུ་ཞིང་
ཞི་དེས་གསང་པོར་སྨྲ། ཚིག་རྩུབ་མི་སྨྲ་གཞན་གྱི་ཞེ་མི་བཅད། ངག་འཇམ་ལ་ཆོས་སུ་ཅི་འགྲོ་བྱའོ། །
ཡིད་ཀྱི་གསུམ་ལ། བརྣབ་སེམས་མི་བྱ། ཕ་རོལ་ལ་ཟས་ནོར་ཡོད་ན་མི་དགའ་བར་རང་ལ་ཡོད་ན་དགའ་
བར་མི་བྱ་རང་སར་བཞག །གནོད་སེམས་མི་བྱ་ཕ་རོལ་ལ་ཅི་གནོད་མི་བྱ་སྟེ། ཞེ་ལ་མི་བཞག་ཕན་སེམས་
བྱ། ལོག་པར་མི་བལྟ། ཆོས་མ་ཡིན་པ་ལ་ཆོས་སུ་མ་བལྟ། ཡང་དག་པའི་ཆོས་ལ་ཡིད་ཆེས་པར་བྱའོ། །
གཞན་(༩༧ན)ཡང་མཚམས་མེད་པ་ལྔ་མི་བྱ་སྟེ། ཕ་བསད་པ་དང་། མ་བསད་པ་དང་། བདེ་བར་གཤེགས་
པའི་སྐུ་ལ་ངན་སེམས་ཀྱིས་ཁྲག་འབྱིན་པ་དང་། དགྲ་བཅོམ་པ་བསད་པ་དང་། དགེ་བདུན་འདུས་པའི་
དབྱེན་བྱས་པའོ། །དེ་ལ་ཉེ་བ་ལྔ་ནི། ཕ་བསད་པ་དང་། ཉེ་བ་བྱང་ཆུབ་ཏུ་སེམས་བསྐྱེད་པ་བསད་པ་དང་།
མ་བསད་པ་དང་། ཉེ་བ་དགེ་སློང་མ་སུན་ཕྱུང་བ། བདེ་བར་གཤེགས་པའི་སྐུ་ལ་ངན་སེམས་ཀྱིས་ཁྲག་
ཕྱུང་བ་དང་། ཉེ་བ་རབ་གནས་དང་ལྡན་པའི་མཆོད་རྟེན་བཤིག་པ་དང་། དགྲ་བཅོམ་པ་བསད་པ་
- 159 -



མ་ཎི་བཀའ་འབུམ།
ཉེ་བ་བླ་མའི་སྐུའི་ཆ་ལ་འགོམས་པ། དགེ་འདུན་མཐུན་པའི་དབྱེན་བྱས་པ་ལ་ཉེ་བ་
ལ་ཉེ་བ་དགེ་འདུན་འདུ་བའི་
དཀོར་འཕྲོག་པའོ། །ལྕི་བ་བཞི་ལ། བཞི་ཚན་བཞི་སྟེ། ཉམས་པའི་ལྕི་བ་བཞི་ནི་མི་ཆོས་པའི་མནའ་ལྕི། ཉན་
ཐོས་ཀྱི་འདུལ་ཁྲིམས་ལྕི། བྱང་ཆུབ་སེམས་དཔའི་སྡོམ་པ་ལྕི། གསང་སྔགས་ཀྱི་དམ་ཚིག་ལྕིའོ། །ལོག་
པའི་ལྕི་བ་བཞི་ནི། སྒོམ་ཆེན་པའི་ཕྱག་ལྕི། སྒྲུབ་པ་པོའི་རྫས་ལྕི། སྔགས་པའི་ནོར་ལྕི། མཁས་པའི་གོང་
ལྕིའོ། །སྤྱད་པའི་ལྕི་བ་བཞི་ལ། ཕྲག་དོག་དབང་གིས་གཞན་གྱི་ཡོན་ཏན་ལ་སྨད་པ་ལྕི། ང་རྒྱལ་གྱི་དབང་
གིས་བདེན་པའི་ཚིག་ལ་སྨད་པ་ལྕི། གཏི་མུག་གི་དབང་གིས་འཕགས་པའི་སྐུ་ལ་སྨད་པ་ལྕི། ཕྱོགས་རིས་
ཀྱི་དབང་གིས་འཕགས་པའི་སྐུ་ལ་བླང་དོར་བྱས་པ་ལྕིའོ། །སྐུར་པའི་ལྕི་བ་བཞི་ལ། མཉམ་གཉིས་ཀྱི་ཆོས་
ལ་ཁྱད་འདོན་པ་ལྕི། རང་བཞིན་མེད་པ་ལ་གལ་འཛུགས་པ་ལྕི། མི་དགེ་བ་བཅུ་ལ་ལོག་པ་ལྔ་ལྕི།
མཚམས་མེད་པ་ལྔ་ལ་ཁྲག་འབྱིན་ལྕིའོ། །ལོག་པ་བརྒྱད་ལ། རྡོ་རྗེ་ཐེག་པའི་གསང་སྔགས་ལོག་པས་
དམྱལ་བར་སྐྱེ། ལྟ་བ་ལོག་པས་ཡི་དགས་སུ་སྐྱེ། སྤྱོད་པ་ལོག་པས་དུད་འགྲོར་སྐྱེ། ཕྲིན་ལས་ལོག་པས་
གཤིན་རྗེར་སྐྱེ། མཆོད་རྫས་ལོག་པས་མུ་སྟེགས་སུ་སྐྱེ། དམ་རྫས་ལོག་པས་དུག་ཏུ་འགྲོ །སྔགས་ལོག་
པས་བར་ཆད་རྐྱེན་དུ་འགྲོ །བདེན་པ་ལོག་པས་རུ་ཏྲར་སྐྱེ། དེ་ལྟར་མི་དགེ་བའི་ལས་(༩༧བ)སྤངས་
པས་དགེ་བའི་ཆོས་ཞར་ལ་འོང་ངོ༌། །རྒྱུ་མི་དགེ་བའི་ཆོས་ལས་འབྲས་བུ་ངན་སོང་གསུམ་འབྱུང་
། རྒྱུ་
དགེ་བའི་ཆོས་ལས་འབྲས་བུ་མཐོ་རིས་རྣམ་པ་གསུམ་འབྱུང་བས་ཡིད་ཆེས་པར་བྱའོ། །དྲུག་པ་སྡིག་
པའི་འབྲས་བུས་ངན་སོང་གསུམ་དུ་སྐྱེ་བའི་ཚུལ་ནི་སྡིག་པའི་ལས་ཆེན་པོ་བྱས་པས་དམྱལ་བར་འགྲོ་སྟེ།
འཛམ་བུའི་གླིང་འདིའི་འོག་ནས་དཔག་ཚད་སྟོང་ཕྲག་ཉི་ཤུ་ན། ལྕགས་ཀྱི་ཁང་པ་གྲུ་བཞི་པ། ངོས་རེ་
ལ་དཔག་ཚད་བཅུ་གཉིས་ཡོད་པའི་དབུས་ན། སེང་གེའི་ཁྲི་བཞི་ཡོད་པའི་སྟེང་ན་གཤིན་རྗེ་ཆོས་ཀྱི་
རྒྱལ་པོ་ཞེས་བྱ་བ་དམྱལ་བའི་གཤེད་མའི་དཔོན་པོ་ཡོད་དོ། །ལག་ན་སྲིད་པ་ལས་ཀྱི་མེ་ལོང་དང༌།
ཁྲམ་ཤིང་དཀར་ནག་དང་། རྩིས་ཀྱི་རྡེའུ་དཀར་ནག་ཐོགས་ནས་ལེགས་ཉེས་ཀྱི་སྟོང་འབྱེད་དེ། མི་གང་
ན་ཤི་བ་རྣམས་དམྱལ་བའི་གཤེད་མས་ཁྲིད་པ་ལས། ལྷན་ཅིག་སྐྱེས་པའི་ལྷས་མདུན་ནས་འཐེན། ལྷན་
ཅིག་སྐྱེས་པའི་འདྲེས་རྒྱབ་ནས་ཕུལ། དེར་གཤིན་རྗེ་ཆོས་ཀྱི་རྒྱལ་པོའི་དྲུང་དུ་དགེ་སྡིག་གི་རྩིས་བྱས་
- 160 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལྷན་ཅིག་སྐྱེས་པའི་ལྷས་དགེ་བ་བྱས་པའི་རྡེའུ་དཀར་པོ་བཞག །ལྷན་ཅིག་སྐྱེས་པའི་འདྲེས་སྡིག་པ་
བྱས་པའི་རྡེའུ་ནག་པོ་བཞག །ལས་དགེ་བ་བྱས་པས་མང་ན་ཁྲོམ་ཤིང་དཀར་པོ་ལ་བཏབ་ནས་མཐོ་
རིས་སུ་གཏོང་། སྡིག་པ་བྱས་པ་མང་ན་ཁྲོམ་ཤིང་ནག་པོ་ལ་བཏབ་ནས་དམྱལ་བའི་གཤེད་མ་རྣམས་ལ་
གཏོད། དེ་ལ་གཤིན་རྗེ་ཆོས་ཀྱི་རྒྱལ་པོས་ངས་ནི་འདི་ལ་ཅི་ཡང་ལེན་པ་མེད་དོ། ཁྱེད་རང་འདི་ལ་ལྟོས་
ཟེར་ནས་སྲིད་པ་ལས་ཀྱི་མེ་ལོང་བསྟན་པས་ཚེ་སྔ་མ་ལ་དགེ་སྡིག་ཅི་བྱས་མཐོང་ནས། དེའི་ཚེ་སྡིག་
པའི་ལས་ལ་འགྱོད་ནས་དུས་བྲང་བརྡུངས་ཀྱང་ཕན་པ་མེད་དོ། །དམྱལ་བའི་ལྕགས་ཁང་དེའི་ཕྱོགས་
བཞི་མཚམས་བཞི་ན་དམྱལ་བའི་གཤེད་མ་བརྒྱད་ཡོད་དེ། ཤར་ན་འཇོམས་བྱེད་སེང་གེའི་མགོ་ཅན།
ལྷོ་ན་དཔའ་གཏུམ་སྟག་གི་མགོ་ཅན། ནུབ་ན་སྟོབས་ལྡན་ཕག་གི་མགོ་ཅན། བྱང་ན་རག་ཤ་གླང་གི་
མགོ་ཅན། ཤར་ལྷོར་རྔམ་བྱེད་བྱེད་ཀྱི་མགོ་ཅན། ལྷོ་ནུབ་ན་གཏུམ་པོ་དོམ་གྱི་མགོ་ཅན། ནུབ་བྱང་ན་ཨ་
བ་གླང་གི་མགོ་ཅན། བྱང་ཤར་ན་ལྕགས་གདོང་(༩༨ན)ཁྱུང་གི་མགོ་ཅན་ནོ། །དམྱལ་བ་ལ་གནས་ངན་
པ་བརྒྱད་ཡོད་དེ། དེ་ལ་དང་པོར་དམྱལ་བར་སྐྱེས་པའི་སྡིག་ཅན་དེ་ཤར་སྟོང་དུ་འགྲོ་སྟེ། དེ་ན་དམྱལ་
བ་བསྡུས་འཇོམས་བྱ་བ་ཡོད། བྲག་རི་ནག་པོ་ལུག་ཐུག་པོ་འདྲ་བ་གཉིས་ཀྱི་བར་དུ་བཅར་ནས་གཏོང་
ངོ༌། །ཡང་ན་ལྕགས་ཀྱུས་དྲངས་ལ་བཅར་ནས་གཏོང་ངོ༌། །དེར་སྐྱེ་བའི་རྒྱུ་ནི། གནག་ལུག་དང་རི་དྭགས་
ལ་སོགས་པ་བསད་པས་སྐྱེའོ། །དེའི་འཁོར་ན་ལྕགས་ཀྱི་གཏན་པ་ལ་བཞག་སྟེ་སྟེང་ནས་ཐོ་བས་བརྡེག་
པ་ཡོད་དོ། །ཤར་དབུས་ན་ཤ་སྦྲང་ནག་ཁྲ་བྱེའུ་ཙམ་གྱིས་ཤ་ཟོས་ནས་རུས་པ་ལའང་ཟ་བ་ཡོད་དོ། །
དེའི་འཁོར་ན་དཔའ་གཏུམ་སྟག་གི་མགོ་ཅན་གྱི་ལྕགས་ཀྱི་སོག་ལེ་ཐོགས་ནས་ལུས་དྲ་བ་ཡོད་དོ། །
ཤར་སྨད་ན་ཆུ་ཚན་ཁོལ་མ་ཡོད་དོ། །རྩལ་མཆོག་སེང་གེའི་མགོ་ཅན་གྱིས་རྐང་པ་ལ་འཇུས་ནས་ཤ་
རུས་པ་ལ་ལྷག་ལྷག་གཏོང་བ་ཡོད་དོ། །དེ་ནས་ལས་ཀྱི་དབང་གིས་རང་དབང་མེད་པར་ལྷོ་སྟོད་དུ་ཕྱིན་
ནོ། །དེ་ན་རབ་ཏུ་ཚ་བ་བྱ་བ་རྐང་ལག་བཞི་ལྕགས་ཕུར་བཞི་ལ་བརྒྱངས་ནས་ཕྱོགས་བཞི་ནས་མེ་བཏང་
སྟེ། ཤ་རུས་ལྦུ་བ་ཇི་རི་རི་བསྲེག །དེར་སྐྱེ་བའི་རྒྱུ་ནི་ཆོས་དང་ཆོས་མིན་ལོག་པར་སྟོན་ཞིང་། གཞན་ལ་
དུག་ལྔའི་དབང་གིས་གནོད་པ་བསྐུལ་བས་སྐྱེའོ། །དེ་ནས་རང་དབང་མེད་པར་ལྷོ་དབུས་སུ་ཕྱིན་ནོ། །
བ 161 -



མ་ཎི་བཀའ་འབུམ།
དེ་ན་མུན་པའི་གླིང་ནག་ལ་འཇིགས་པ་ཡོད་པས་གཤེད་མས་ལག་པ་བཀྱིགས། ཀླད་པ་བརྟོལ་ནས་ལྕགས་
ཀྱི་བྱ་ཁྲ་མང་པོས་ཀླད་པ་དང་མིག་ལ་སོགས་པ་འབྲུ་བ་ཡོད་དོ། །དེའི་འཁོར་ན་གཏུམ་པོ་དོམ་གྱི་མགོ་
ཅན་ཞེས་བྱ་བས་ལྕགས་ཀྱི་ཚེར་མའི་གསེབ་ཏུ་ལྕགས་ཀྱི་ཐོ་བས་བརྡུང་པ་ཡོད་དོ། །དེ་ནས་དམྱལ་བའི་
སྲུང་མས་རྒྱ་གད་དྲག་པོ་བྱས། ཐོ་བ་བརྒྱབ་མདུང་གིས་ཕུག་ནས་རང་དབང་མེད་པར་ནུབ་སྟོད་དུ་ཕྱིན་
ནོ། །དེའི་འཁོར་ན་ཐིག་ནག་བྱ་བ་ཡོད་དེ། ལུས་ལ་ཕྱེད་ཚལ་དུ་ཐིག་བཏབ་ནས་གཤེད་མས་ལྕགས་ཀྱི་
སོག་ལེས་ལུས་དྲ་བ་ཡོད་དེ། སྟ་རེས་ཀྱང་གཤོག་གོ །དེར་སྐྱེ་བའི་ལས་ནི། གསོན་པོར་སེམས་ཅན་
བཤའ་བ་དང་(༩༨བ)མི་མཚོན་གྱིས་བསད་པས་སྐྱེའོ། །དེ་ནས་རང་དབང་མེད་པར་ནུབ་དབུས་སུ་
ཕྱིན་ནས། དམྱལ་སྲུང་སྐམ་ཐོགས་ཀྱིས་ཁྲོ་ཆུ་ཁོལ་མ་ཁར་བླུགས་ན་ནང་ཁྲོལ་ཐམས་ཅད་ཐུལ་ལ་སྲེག་
པར་བྱེད་དོ། །དེའི་འཁོར་ན་ཤལ་མ་རིའི་སྡོང་པོ་ལྕགས་ཀྱི་ཚེར་མ་ཅན་ལ་འཛེག་དགོས་པ་ཡོད་དོ། །
དེ་ནས་ནུབ་སྨད་དུ་ལྕགས་ཀྱི་གཏན་ཚན་ལ་བཞག་ནས་ལྕགས་ཀྱི་ཕ་བོང་གིས་མནན་ཏེ་མར་ནག་
འཚེར་བ་བཞིན་དུ་བྱེད་དོ། །དེའི་འཁོར་ན་སྡིག་ཅན་དེ་ལྕགས་ཀྱི་ཕ་བོང་ཆེན་པོ་གཅིག་གིས་ལུས་ཀྱི་
ཕྱེད་མནན་ནས་ལྕགས་ཀྱི་ཕག་རྒོད་ཀྱིས་ཟ་བར་བྱེད་དོ། །དེ་ནས་དམྱལ་དཔོན་གྱིས་རྒྱ་གད་བྱས་མདུང་
གིས་ཕུག་ནས་བྱང་སྟོད་དུ་ཕྱིན་པ་དང་། དེ་ནས་ཡང་སོས་བྱ་བ་ཡོད་དེ། ལྕགས་ཀྱི་གཏན་པ་ལ་མགོ་བོ་
བཞག་ནས་ལྕགས་ཀྱི་ཕ་བོང་གིས་མནན་ནས་བཅད་དེ་ཡང་སོས་པར་བྱེད་དོ། །དེར་སྐྱེ་བའི་རྒྱུ་ནི། མི་
རྡོ་དང་མཚོན་གྱིས་བསད་པས་སྐྱེའོ། །བྱང་དབུས་ན་ལྕགས་ཀྱི་ཕྲུ་བ་ཁལ་བརྒྱ་སྟོང་ཤོང་བའི་ནང་དུ་ལས་
ཀྱི་མེ་བུས་ནས་འབྲས་འཚོད་པ་བཞིན་བྱེད་དོ། །བྱང་སྨད་ན་གྲང་བའི་དམྱལ་བ་བརྒྱད་གནས་ཏེ། ཚ་
བའི་དམྱལ་བ་བརྒྱད་ཀྱི་བར་བར་ན་གྲང་བའི་དམྱལ་བ་རེ་རེ་གནས་ཏེ། ཆུ་བུར་ཅན་ནི། ཉུང་མ་འཁྱག་
པ་ལྟར་ཆུ་བུར་ཐུག་གིས་བྱུང་བའོ། །ཆུ་བུར་རྡོལ་བ་ཅན་ནི་ཆུ་བུར་བརྡོལ་ནས་རྨར་སོང་པའོ། །ཨ་ཆུ་ཟེར་
བ་ནི་འཁྱགས་ནས་སྐད་ངན་འདོན་པའོ། །ཀྱི་ཧུད་ཅེས་བྱ་བ་ནི་དུ་བའི་སྡུག་སྐད་དོ། །སོ་ཐམ་ཐམ་པ་ནི་
སྐད་མི་ཐོན་པར་སོ་སྒྲ་ཏོག་ཏོག་པའོ། །པདྨ་ལྟར་གས་པ་ནི་ཚལ་པ་བཞིར་གས་པའོ། །གས་པ་ཆེན་པོ་
ནི་པདྨ་ཆེན་པོ་ལྟར་ཚལ་པ་བརྒྱད་དུ་གས་པའོ། །ཨུཏྤལ་ལྟར་གས་པ་ནི་ཚལ་བ་བཅུ་དྲུག་ཏུ་གས་པའོ། །
- 162 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལྕགས་ཀྱི་ཁང་སྒྲོམ་འབར་བའི་ཕྱོགས་བཞི་ན། སྡུག་བསྔལ་བཞི་ཡོད་པས་བཅུ་དྲུག་གོ །དེ་ཡང་ཕྱོགས་
བཞི་ན་མེ་མ་མུར་གྱི་འོབས་པུས་ནུབ་ཙམ་ལ་རྒྱར་དཔག་ཚད་དྲུག་ཡོད་པ། རྐང་པ་བཞག་ན་ཤ་རུས་
ཞིག་པར་འགྱུར་ལ། བཏེག་ན་སླར་སོས་འགྲོ་བ་ཡོད་དོ། །དེར་སྐྱེ་བའི་རྒྱུ་ནི་(༩༩ན)བཙུན་པ་ཁྲིམས་
ཞིག་པས་སྐྱེའོ། །དེ་ནས་རོ་མྱགས་ཀྱི་འདམ་ཡོད་དེ། འབུ་ལུས་དཀར་ལ་མགོ་གནག་པ་དུ་མས་ཤ་རུས་
ལ་ཐུག་པར་འབིགས་སོ། །དེར་སྐྱེ་བའི་རྒྱུ་ནི་འཚོ་བ་ལོག་པར་སྤྱད་པས་སྐྱེའོ། །དེ་ནས་སྤུ་གྲི་གཏམས་
པའི་ཐད་ལ་རྐང་པའི་ཤ་རུས་ཉལ་ཉལ་བཅད་ནས། བཏེག་ན་སླར་ལ་སྐྱེས་འོང་ངོ་། །དེར་སྐྱེ་བའི་རྒྱུ་ནི་
ཆོས་ཀྱི་ཁྲིམས་བཤིག་པ་དང་། ལམ་དུ་ཆོམ་པོ་བྱས་པས་སྐྱེའོ། །ཡང་རལ་གྲི་ལོ་མའི་ནགས་ཚལ་ལས་
མཚོན་གྱི་ཆར་བབས་པས། ལུས་གོ་མཚམས་མེད་པར་གཏུབས་པ་ཡོད་དེ། དེར་སྐྱེས་པའི་རྒྱུ་ནི་གཡུལ་
ངོར་མཚོན་གྱིས་བསད་པས་སྐྱེའོ། །དེ་ནས་ལྕགས་ཀྱི་ཤལ་མ་རིའི་སྡོང་པོ་ཡོད་དེ། རང་གི་གྲོགས་གང་
ལ་ཆགས་པ་དེས་ཡར་བོས་ནས། ཕྱིན་ཙ་ན་ལྕགས་ཀྱི་ཚེར་མ་སོར་བཅུ་དྲུག་པ་རྣམས་ཁ་ཟུར་ལ་བསྟུན་
ནས་ལུས་འབིགས་པར་བྱེད། རྩེ་མོར་སླེབ་པའི་ཚེ་མར་འབོད་ནས་ཕྱིན་པས་ཚེར་མ་ཐམས་ཅད་རྩེ་མོ་
ཡར་བསྟན་ནས་ལུས་འབིགས། རྩེ་མོར་ལྕགས་ཀྱི་བྱ་ཁྲུས་ལུས་ཀྱི་ཤ་རྣམས་འཐོག །རྩ་བར་ཁྱི་སྲེ་བོས་
གསོན་པོར་ཟའོ། །དེར་སྐྱེ་བའི་རྒྱུ་ནི་བྱི་བོ་བྱས་ནས་གཞན་གྱི་ཆུང་མ་དང་ཁྱོ་བརྐུས་པས་སྐྱེའོ། །དེའི་ཕྱི་
རོལ་ན་ཐལ་ཚན་གྱི་ཆུ་བོ་རབ་མེད་ཡོད་དེ། དེའི་ནང་དུ་ཤ་རུས་ཚིག་ཅིང་ཁར་འགྲོ་གཏིང་འགྲོ་བྱེད་དོ། །
དེར་སྐྱེ་བའི་རྒྱུ་ནི་ཆུ་ལ་གནས་པའི་སྲོག་ཆགས་ཉ་ལ་སོགས་པ་བསད་པ་ལས་སྐྱེའོ། །རྫུན་སྨྲས་པས་
དཔག་ཚད་བརྒྱ་པའི་ལྕེར་གྱུར་ནས་ལྕགས་ཀྱི་ཐོང་གཤོལ་གྱིས་རྨོད་པར་སྐྱེ། ཁྱད་པར་ཆོས་ལ་རྫུན་
བྱས་ནའོ། །ཕྲ་མ་བྱས་པས་ལྕེ་ལ་ལྕགས་ཀྱི་ཕུར་པ་འདོམ་གང་ལ་འདེབས་པར་སྐྱེའོ། །བྲེ་ལ་སྐྱོན་བྱས་
ན་ལྕགས་ཀྱི་བྲེ་མོ་ཆེར་ལུས་གཏུབ་ཅིང་འགྱེངས་སོ། །སྲུང་ལ་སྐྱོན་བྱས་ན་ལྕགས་ཀྱི་སྲང་གི་ནང་དུ་
ལུས་གཏུབས་ཤིང་འཇལ་ལོ། །ཉི་ཚེ་བ་ནི་ཉིན་མོ་ལན་རེ་དང་མཚན་མོ་ལན་རེ་འཆི་བ་ལ་ཟེར། ཉེ་འཁོར་
བ་ནི་ཞག་རེ་ལ་ཐེབ་རེ་འཆིའོ། །ཤི་ནས་ཡང་སོས་འོང་ངོ༌། །དེ་གཉིས་ནི་རང་གི་(༩༩བ)ཕྱུགས་གཞན་
ལ་གསོད་དུ་བཅུག་པ་ལས་སྐྱེའོ། །དམྱལ་ཁམས་བཅུ་དྲུག་གི་ཆེ་ཚད་ནི། མི་ལོ་ལྔ་བཅུ་ལ་རྒྱལ་ཆེན་རིས་
- 163 -



མ་ཎི་བཀའ་འབུམ།
བཞི་པའི་ཞག་གཅིག །དེ་སུམ་ཅུ་ལ་ཟླ་བ། ཟླ་བ་བཅུ་གཉིས་ལོ་རུ་བྱས་པའི་རང་ལོ་ལྔ་བརྒྱ་ཐུབ་བོ། །
དེ་ལ་དམྱལ་བ་ཡང་སོས་ཀྱི་ཞག་གཅིག་ཏུ་བྱས་པའི་ཞག་སུམ་ཅུ་ལ་ཟླ་བ་གཅིག །ཟླ་བ་བཅུ་གཉིས་ལ་
ལོ་གཅིག་ཏུ་བྱས་པའི་དམྱལ་བ་ཡང་སོས་ཀྱི་ལོ་སྟོང་ཐུབ་བོ། །མི་ལོ་བརྩིས་ན་བྱེ་བ་འབུམ་ཕྲག་དྲུག་ཁྲི་
ཡོད་དོ། །མི་ལོ་བརྒྱ་ལ་སུམ་ཅུ་རྩ་གསུམ་པའི་ཞག་གཅིག་ཏུ་བྱས་པའི་སུམ་ཅུ་རྩ་གསུམ་པས་ལོ་སྟོང་
ཐུབ། དེ་ལ་དམྱལ་བ་ཐིག་ནག་པའི་ཞག་གཅིག་ཏུ་བྱས་པའི་ཐིག་ནག་པས་ལོ་སྟོང་ཐུབ་བོ། །དེ་ལ་མི་
ལོ་བརྩིས་ན་བྱེ་བ་ཕྲག་འབུམ་བཅུ་གཉིས་དང་། བྱེ་བ་ཕྲག་དགུ་ཁྲི་དགུ་སྟོང་ངོ༌། །མི་ལོ་ཉིས་བརྒྱ་ལ་འཐབ་
བྲལ་པའི་ཞག་གཅིག་ཏུ་བརྩིས་པའི་འཐབ་བྲལ་བས་ལོ་ཉིས་སྟོང་ཐུབ། དེ་ལ་དམྱལ་བ་བསྡུས་འཇོམས་
ཀྱི་ཞག་གཅིག་ཏུ་བྱས་པའི་ལོ་ཉིས་སྟོང་ཐུབ་བོ། །མི་ལོ་གྲངས་ནི་བྱེ་བ་ཕྲག་གཅིག་དང༌། བྱེ་བ་ཕྲག་
གསུམ་འབུམ་དྲུག་ཁྲི་བརྒྱད་སྟོང་ཡོད་དོ། །མི་ལོ་བཞི་བརྒྱ་ལ་དགའ་ལྡན་པའི་ཞག་གཅིག །དེ་བསྒྲེས་
པའི་ལོ་བཞི་སྟོང་ཐུབ་བོ། །དེ་ལ་དམྱལ་བ་ངུ་འབོད་ཀྱི་ཞག་གཅིག་ཏུ་བརྩིས་པའི་ལོ་བཞི་སྟོང་ཐུབ། དེ་
ལ་མི་ལོ་བྱེ་བ་ཕྲག་བརྒྱ་དང་བྱེ་བ་ས་ཡ་གཉིས་དང་། བྱེ་བ་ཕྲག་དགུ་འབུམ་བཞི་སྟོང་ཡོད་དོ། །མི་ལོ་
བརྒྱད་བརྒྱ་ལ་འཕྲུལ་དགའ་བའི་ཞག་གཅིག །དེ་བསྒྲེས་པའི་ལོ་བརྒྱད་སྟོང་ཐུབ། དེ་ལ་དུ་འབོད་ཆེན་
པོའི་ཞག་གཅིག །དེ་བསྒྲེས་པའི་ལོ་བརྒྱད་སྟོང་ངུ་འབོད་ཆེན་པོས་ཐུབ། དེ་ལ་མི་ལོ་བྱེ་བ་ཕྲག་དྲུག་ཅུ་
རྩ་དྲུག་དང་བྱེ་བ་ས་ཡ་དང་། བྱེ་བ་འབུམ་ཕྲག་ལྔ་ཁྲི་ཉིས་སྟོང་ཐུབ་བོ། །མི་ལོ་སྟོང་དྲུག་བརྒྱ་ལ། གཞན་
འཕྲུལ་དབང་བྱེད་ཀྱི་ཞག་གཅིག །དེ་བསྒྲེས་པའི་ལོ་ཁྲི་དྲུག་སྟོང་ཐུབ། དེ་ལ་རྩ་བའི་དམྱལ་བའི་ཞག་གཅིག །
དེ་བསྒྲེས་པའི་ལོ་ཁྲི་དྲུག་སྟོང་ཐུབ། དེ་ལ་མི་ལོ་བརྒྱ་ཕྲག་ལྔ་བརྒྱ་ས་ཡ་བརྒྱད་དང་། བྱེ་བ་ཕྲག་སུམ་ཅུ་
དང་བྱེ་བ་ས་ཡ་བརྒྱད་དང་། བཞི་འབུམ་(༡༠༠ན)དང་བྱེ་བ་ཕྲག་ཁྲིག་དྲུག་སྟོང་ཡང་ངོ༌། །རབ་ཏུ་ཚ་
བས་ནི་བར་གྱི་བསྐལ་པ་ཕྱེད་ཐུབ་བོ། །མནར་མེད་པའི་དམྱལ་བས་བསྐལ་པ་གཅིག་ཐུབ་བོ། །གྲང་
བའི་དམྱལ་བ་ཆུ་བུར་ཅན་གྱི་ཚེ་ནི་ཡུལ་མ་ག་དྷའི་བྲེའི་ཏིལ་ཁལ་བརྒྱད་ཅུ་ཏིལ་སྦྱང་ཅིག་ཏུ་བླུགས་ལ།
ལོ་བརྒྱ་བརྒྱ་ནས་ཏིལ་རེ་རེ་བཏོན་པས་དེ་རྣམས་ནམ་ཟད་པ་དང་ཚེ་འཕོ། དེ་ཉི་ཤུ་འགྱུར་ཆུ་ཟུར་བརྡོལ་
བས། དེ་ཉི་ཤུ་འགྱུར་ཨརྒྱུ་ཟེར་བས། དེ་ཉི་ཤུ་འགྱུར་ཆུ་བུར་བརྡོལ་བས། དེ་ཉི་ཤུ་འགྱུར་སོ་ཐམ་པས། དེ་
- 164 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཉི་ཤུ་འགྱུར་པདྨ་ལྟར་གས་པས། དེ་ཉི་ཤུ་འགྱུར་གས་པ་ཆེན་པོས། དེ་ཉི་ཤུ་འགྱུར་ཨུཏྤལ་ཆེན་པོ་ལྟར་
གས་པས་ཐུབ་བོ། །དམྱལ་བའི་ཚེ་ཚད་དང་སྡུག་བསྔལ་བསྟན་པའོ། །སེམས་ཅན་འདོད་ཆགས་དང་སེར་
སྣ་གཙོ་བོར་བྱས་པའི་ལས་ཀྱིས་ཡི་དགས་སུ་སྐྱེའོ། །ཡི་དགས་ལ་བཞི་སྟེ། ཕྱིའི་སྒྲིབ་པ་ཅན་ནི་བཀྲེས་
སྐོམ་གྱིས་ཉེན་ནས། བཟའ་བཏུང་ཐམས་ཅད་རྣག་ཁྲག་དང་ངན་སྐྱུགས་སུ་མཐོང་། དེ་ཡང་དབྱུག་ཐོ་
ཅན་གྱིས་བསྲུངས་ནས་བཟའ་དབང་མེད་པར་འདས་པའོ། །ནང་གི་སྒྲིབ་པ་ཅན་བྱ་བ་མགོ་སྐོན་པ་ཙམ།
ཁ་ཁབ་མིག་ཙམ། མགྲིན་པ་གཞུ་རྒྱུད་ཙམ། གྲེ་བར་རྟ་རྔ་ཙམ་ལས་མི་ཐར། གསུས་པ་ཡུལ་ལྗོངས་ཙམ་
པ་མ་ཁེངས། རྐང་ལག་བྱི་ཐུར་ཙམ་གྱིས་མི་ཐེག་པ་ཡོད་དོ། །སྒྲིབ་པ་ཅན་གྱི་སྒྲིབ་པ་ཅན་བྱ་བ་ཤིན་ཏུ་
བཀྲེས་སྐོམ་ཆེ་བས། ཟས་མི་གཙང་བ་དང༌། སྣབས་ལུད་ལ་སོགས་པ་རྙེད་ཀྱང་གཞན་གྱིས་འཕྲོག་པ།
སྒོམ་པ་ལ་ཆུའི་མིང་ཡང་མི་གྲག་པ། ལུས་ཀྱང་སྦོམ་པ་ཤ་མེད་ཀེང་རུས་སྐམ་པོ། ཉིན་མོ་གྲིབ་སོ་བྱུང་ནས་
དགོངས་མོ་ཤིན་ཏུ་འགགས་ནས་འོང་། སྒོ་ཁྱུད་ཀྱི་སྒྲིབ་པ་ཅན་བྱ་བ་ཁ་ལ་མེ་འབར་བ་ཟོས་ཚད་ཁྲོ་ཆུ་
ཁོལ་མར་སོང་ནས་ཁོང་བསྲེག་པར་བྱེད་དོ། །ཡི་དགས་བྱེའུ་སྐྱེས་བྱ་བ་ཟས་ཀྱི་ནང་དུ་པུས་མོ་ནུབ་ཙམ་
བྱས་ནས་སྐྱེས་བུ་གོ་མཚོན་ཅན་གྱིས་བསྲུངས་ནས་བཟའ་དབང་མེད་དོ། །རླུང་མཁའ་ལ་རྒྱུ་བའི་ཡི་
དྭགས་བྱ་བ་རང་དབང་མེད་པར་ཟས་སྐོམ་ལ་(༡༠༠བ)གདུང་སེམས་བྱེད་ཅིང་མི་རྣམས་ལ་གནོད་པར་
བྱེད་པའོ། །ཡི་དགས་ཀྱི་ཚེ་ཚད་ནི། མིའི་ཟླ་བ་གཅིག་ལ་ཡི་དགས་ཀྱི་ཞག་གཅིག་ཏུ་བྱས་པའི་ལོ་ལྔ་བརྒྱ་
ཐུབ་བོ། །བྱོལ་སོང་དུ་སྐྱེས་པ་ནི། ཤིན་ཏུ་གཏི་མུག་ཆེ་ཞིང་ཆོས་མ་ཐོབ་པས་སྐྱེ་སྟེ། གླིང་བར་དུ་ཉི་ཟླའི་
འོད་མེད་པས་རང་གི་གཟུགས་མི་མཐོང་བ་དང༌། ཉིང་ཤ་ཉིང་གིས་ཟ་བ་དང་། གཡང་དང་རྦབ་ཏུ་ལྷུང་
བ་མང་པོ་ཡོད་དེ་དེ་དག་གི་ཚེ་ཚད་བར་བསྐལ་རེ་ཐུབ་པའང་ཡོད་དོ། །བྱིངས་ན་གནས་པའི་དུད་འགྲོ་
བྱ་བ་ཕྱིའི་རྒྱ་མཚོ་ཆེན་པོ་ན། ཆང་འགགས་ཀྱི་སྦང་མ་བཞིན་གནས་ཏེ། ཆེ་ཆས་ཆུང་ངུ་ཟ་བ་དང་། ཆུང་
ངུ་མང་པོས་ཆེན་པོ་ཟའོ། །སའི་སྟེང་དུ་ཐོན་པ་དང་མ་ཐོན་པའི་འབུ་རྐང་མངས་དང་རྐང་མེད་དང་།
འདབ་ཆགས་བསམ་གྱིས་མི་ཁྱབ་བོ། །བྱོལ་སོང་ཁ་འཐོར་བ་བྱ་བ་རྐང་བཞི་པའི་གཅན་གཟན་དང་རི་
དགས་གྲངས་མེད་དེ། མི་ནོར་སྣ་དགུའི་བྱོལ་སོང་རྣམས་ནི་སྦྱིན་པ་སྣ་རེ་ཙམ་བཏང་ཡང་ཚུལ་ཁྲིམས་
- 165 -



མ་ཎི་བཀའ་འབུམ།
མེད་པས་དུད་འགྲོར་སྐྱེས་ནས་བཀོལ་སྤྱད་ཀྱི་སྡུག་བསྔལ་ལས་མ་འདས་སོ། །ཚུལ་ཁྲིམས་ཉམས་པས་
ཀླུའི་རིགས་སུ་སྐྱེས་ཏེ། སྡུག་བསྔལ་ནི་རྒྱལ་པོའི་ཆད་པས་འཇིགས་པ་དང་། བྱེ་ཚན་གྱི་ཆར་པས་འཇིགས་
པ་དང་། ནམ་མཁའ་ལྡིང་གིས་འཇིགས་པ་ལ་སོགས་པ་སྡུག་བསྔལ་ཤིན་ཏུ་ཆེའོ། །ཚེ་ནི་བར་གྱི་བསྐལ་
པ་རེ་ཐུབ་བོ། །དེ་ལྟར་ངན་སོང་གསུམ་གྱི་སྐྱེ་གནས་སྡུག་བསྔལ་གྱི་རང་བཞིན་ཡིན་པས། ཆོས་མ་ཡིན་
པ་ལ་སྤྱད་པ་ཐམས་ཅད་དམྱལ་བ་ཡི་དགས་དུད་འགྲོ་གསུམ་ལས་འགྲོ་ས་མེད་དོ། །སྤྱི་དོན་གསུམ་པ་
དེ་ལ་འཇིགས་ནས་ཆོས་བྱེད་ལུགས་ལ་དྲུག་ལས། དང་པོ་ཆོས་བྱེད་པ་ལ་རང་གི་བུ་དང་རྫས་དང་
གཉེན་བཤེས་འཁོར་བའི་བཤལ་ཐག་ཡིན་པར་བསྟེན། རང་གི་ལུས་ཀྱི་ཕུང་པོ་འདི་མི་རྟག་ནམ་འབོར་
ཆ་མེད། ལོངས་སྤྱོད་ནོར་རྫས་ཡང་མི་རྟག་ནམ་འཇིག་ཆ་མེད། ཕ་དང་མ་དང་ཁྱོ་དང་ཆུང་མ་དང་། བུ་
དང་བུ་མོ་དང་ཕུ་ནུ་དང་མཛའ་བཤེས་འཁོར་བའི་བཤལ་ཐག་ཡིན་པས། རང་དབང་རང་ལ་ཡོད་པར་
བྱས་ (༡༠༡ན)ལ་གང་ལ་ཡང་ཆགས་པར་མི་བྱ། ཆགས་ཞེན་གྱིས་དམྱལ་བ་ཡི་དགས་བྱོལ་སོང་གི་
གནས་སུ་ལྷུང་ངོ་། །གཉིས་པ་ཆོས་ཀྱི་རྩ་བ་བསྲུང་མཚམས་བསྟན་པ་ནི། སྡིག་པའི་ལས་སེམས་ཅན་གྱི་
སྲོག་མི་བཅད། ཁྱད་པར་དུ་མི་རྟ་ཁྱི་དང་ རང་གི་ཕྱུགས་མི་བསད་རྣམ་སྨིན་ཆེ། ཕ་རོལ་གྱི་ནོར་ལ་
ཆགས་སེམས་དང་རྐུ་འཕྲོག་སྤང་། སྐྱེས་པ་གཞན་གྱིས་དབང་བྱས་པའི་བུད་མེད་མི་བརྐུ་འདོད་ལོག་མི་
སྤྱད། ཆོས་ཀྱི་ཕག་ཏུ་རྫུན་དང་བསླུ་བྲིད་མགོ་སྐོར་སྤང་། འབྲུའི་ཆང་དང་། བཅོས་པའི་ཆང་། ལུས་མྱོས་
པ་དང་སེམས་འཁྲུགས་པ་ལ་སོགས་པ་ཉེས་པའི་རྩ་བ་ཡིན་པས་སྤང་། ར་རོ་བ་དང་ཤེས་པ་འགྱུར་བ་
མི་བཏུང་ངོ་། །རྩ་བ་བཞི་པོ་འདི་མ་ཐུབ་ན་སྡིག་པའི་རྩ་བ་ཡིན། ཐུབ་ན་ཆོས་ཀྱི་རྩ་བ་ཡིན། རྩ་བ་བཞི
པོ་འདི་ཁྱིམ་པས་ཐུབ་ཀྱང་ཁྱིམ་པ་མ་ཡིན་བྱང་ཆུབ་སེམས་དཔའ་ཡིན་ནོ། །གསུམ་པ་སྡིག་པ་བྱས་པ་
བཤགས་པས་བདག་ལ་ཕྱིས་སྡོམ་པར་བསྟེན་པ་གལ་ཆེ་བ་ནི། སྐྱེ་བོ་འཁྲུལ་པའི་གང་ཟག་གིས་སྡིག་
པའི་ལས་ཆེན་པོ་བྱས་པ་ཡང་ཕྱིས་འགྱོད་པ་དྲག་པོ་སྐྱེས་ནས། སློབ་དཔོན་བཟང་པོའི་སྤྱན་སྔར་བཤགས་
པས་འདག་ལ། ཕྱིས་བསྡམས་པས་མི་གོས། སླན་ཆད་དགེ་བ་བྱས་པས་ཕྱི་མ་ལྷ་ལུས་དང་མི་ལུས་ཐོབ་
པར་གདོན་མི་ཟའོ། །ཉེས་པ་འཕྲལ་དུ་བཤགས་ན་རྣམ་སྨིན་འཕྲལ་དུ་འདག་པ་ཡིན་ནོ། །བཞི་པ་
• 166 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཐུགས་རྗེ་ཆེན་པོའི་ལུགས་ཀྱི་ཆོས་གང་སྤྱོད་ཀྱང་གཞན་དོན་གལ་ཆེ་བར་བསྟན་པ་ནི། ཐེག་པ་ཆེན་
པོའི་སྤྱོད་པ་གཞན་དོན་ཡིན་ཏེ། ཆོས་སྤྱོད་དགེ་བའི་ལས་ཅི་བྱེད་ཀྱང་གཞན་དོན་དུ་བྱེད་པ་གལ་ཆེ་
བས་སེམས་ཅན་གྱི་དོན་དུ་ཅི་འགྲོ་བྱ། བློ་རབ་ཀྱིས་བདག་པས་གཞན་གཅེས་པ་ལ་བློ་སྦྱང་། འབྲིང་
གིས་བདག་གཞན་མཉམ་པོ་ལ་བློ་སྦྱང་། བློ་ཐ་མས་བདག་གིས་རྫོགས་པའི་སངས་རྒྱས་ཐོབ་པར་བྱས་
ལ་སེམས་ཅན་གྱི་དོན་བྱ་སྙམ་དུ་བློ་སྦྱང་ངོ༌། །དགེ་སྡིག་ཤེས་ནས་རྣམ་སྨིན་ལ་མ་འཛེམ་པ་རྣམ་སྨིན་
བརྒྱ་འགྱུར་གྱིས་ཆེ་བས་སྡིག་པ་སྲོག་གི་ཕྱིར་(༡༠༡བ)ཡང་མི་བྱ། དགེ་བ་ལ་དཀའ་བ་དང་དུ་བླངས་
ནས་བྱས་པས་ཕྱི་མ་ལ་འབྲས་བུ་མཐོ་རིས་ཐོབ་ནས་བྱང་ཆུབ་ལ་བགྲོད་པར་འགྱུར་རོ། །ལྔ་པ་ཐུགས་
རྗེ་ཆེན་པོ་འགྲོ་དྲུག་སྤྱིའི་ལྷ་ཡིན་པར་བསྟན་པ་ནི། འཕགས་པ་སྤྱན་རས་གཟིགས་དབང་ཕྱུག་གི་ཐུགས་
རྗེ་ལ་རྒྱུན་ཆད་མེད་པར་འགྲོ་བ་རིགས་དྲུག་ལ་གཟིགས་པ་ཡིན་པས་གསོལ་བ་བཏབ་ན་བྱིན་བརླབས་
རྒྱུན་མི་ཆད་པས། ཉིན་མཚན་དུས་དྲུག་ཏུ་གསོལ་བ་བཏབ་པ་གལ་ཆེ། གསོལ་བ་བཏབ་པ་འདི་ཕྱི་
གཉིས་ཀའི་བདེ་སྐྱིད་ཕུན་སུམ་ཚོགས་པ་འབྱུང་བ་ཡིན་ནོ། །དྲུག་པ་སྙིང་པོ་ཡི་གེ་དྲུག་པས་ངན་སོང་སྐྱེ་
སྒོ་གཅོད་ཅིང་མཐོ་རིས་སྒོ་འབྱེད་པར་བསྟན་པ་ནི། ཨོཾ་མ་ཎི་པདྨེ་ཧཱུཾ་ཞེས་པ། རྡོ་རྗེ་སྙིང་པོ་ཡི་གེ་འབྲུ་
དྲུག་པས་དམྱལ་བ་ཡི་དགས་དུད་འགྲོ་གསུམ་གྱི་སྐྱེ་སྒོ་གཅོད་པ་ཡིན་ཏེ། ངན་འགྲོ་ལོག་པར་སྐྱེ་མི་སྲིད་
དོ། །མཐོ་རིས་དང་ཐར་པའི་སྒོ་འབྱེད། ལྷ་དང་མི་དང་ལྷ་མ་ཡིན་གསུམ་གྱི་ནང་ནས། ཁྱད་པར་ཆོས་
དང་ལྡན་པ་སྐྱེའོ། །རྣམ་ཐར་བྱང་ཆུབ་ཀྱི་སྒོ་འབྱེད་དོ། །འབྲས་བུ་ཆོས་སྐུ་ལོངས་སྐུ་སྤྲུལ་སྐུ་གསུམ་ཐོབ་
བོ། །སྤྲུལ་པའི་རྒྱལ་པོ་སྲོང་བཙན་སྒམ་པོའི་ཞལ་གདམས། སྐྱེ་བོ་མ་རིག་པ་ཆོས་ལ་འཛུད་པའི་རིམ་
པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས། ཆོས་པ་ཆོས་དང་མི་ལྡན་པ་ཆོས་ལ་གཟུད་པ་ལ།
སྤྱིར་དྲུག་དྲུག་སུམ་ཅུ་རྩ་དྲུག་གིས་བསྟན་པ་ལ། དང་པོ་ཆོས་བྱེད་པ་ལ་དྲུག་ལས། ཆོས་ལ་ཉན་བཤད་
བྱ་དགོས་པར་བརྡ
པར་བསྟན་པ་ནི། དང་པོ་ཆོས་ཉན་མི་དགོས་སམ་བྱས་པ་ལ། བློ་ཐ་མལ་ལས་མ་ལོག་ན་
- 167 -



མ་ཎི་བཀའ་འབུམ།
ཆོས་མི་འོང་བས་ཆོས་ཉན་པ་གལ་ཆེ་བས། བླ་མ་དགེ་བའི་བཤེས་གཉེན་ཚིག་དང་དོན་གཉིས་ཀ
མཁས་པ་དེ་ལ་ཉན་དགོས། དེ་ཡང་ཆོས་ཉིད་ཀྱི་དོན་ཡང་དག་པ་དོན་དམ་པའི་བདེན་པ་སེམས་དང་
ཆོས་སུ་དབྱེར་མེད་པ་རང་ལ་གནས་པ་དེ་ལ་ངེས་ཤེས་བསྐྱེད་ལ་ཚིག་ལ་ནན་ཏན་མི་བྱ། ཆོས་ཀྱི་སྒོ་
མོ་བརྒྱད་ཁྲི་བཞི་སྟོང་ཚིག་ཡིན་པས། འགྲོ་བ་མི་ཐམས་ཅད་ཀྱིས་ཡིག་མཁན་བྱས། ས་གཞི་ལ་
(༡༠༢ན)ཤོག་བུ་བྱས། རྒྱ་མཚོ་ལ་སྣག་ཚ་བྱས་རྩི་ཤིང་ནགས་ཚལ་ལ་སྨྱུ་གུ་བྱས་ནས། མཐའ་ཡས་མུ་
མེད་པའི་ཡི་གེ་བྲིས་ཀྱང་ཆོས་ཀྱི་ཚིག་ལ་ཟད་པ་མེད་པས་ཆོས་ཀྱི་དོན་གོ་བ་གལ་ཆེའོ། །འོ་ན་ཆོས་ཀྱི་
ཚིག་ལ་ནན་ཏན་མི་དགོས་སམ་བྱས་པས། ཚིག་ཉན་ཞིང་སློབ་པ་དེའི་དགོས་བྱེད་ཅི་ཡིན་བྱས་ན། ཆོས་
ཉིད་ཀྱི་དོན་རང་ལ་ཡོད་པ་དེ་བཙལ་བའི་ཐབས་ཡིན་ནོ། །སངས་རྒྱས་ཀྱི་དགོངས་པ་རང་ལ་ཡོད་པ་དེ་
ཉམས་སུ་མི་ལེན་པར་བཞག་ནས་ཚིག་ཐ་སྙད་ལ་ཉན་བཤད་བྱེད་པ་དེ་རང་གཞན་གཉིས་ཀྱིས་བྱང་
ཆུབ་ཐོབ་པ་ལ་མི་ཕན་པས་ཆོས་ཀྱི་དོན་ལ་ནན་ཏན་བསྐྱེད་དོ། །གཉིས་པ་ཤེས་པས་མི་འོང་བཤད་
དགོས་པར་བསྟན་པ་ནི། དམ་པའི་ཆོས་མཉན་ནས་ཤེས་པས་ཆོག་གམ་བྱས་པས། ཆོས་ཤེས་ཀྱང་
གཞན་ལ་མ་བཤད་ན་མི་ཕན་པས་གཞན་ལ་ཕན་གདགས་པའི་དོན་དུ་བཤད་དགོས། ཆོས་ཤེས་ནས་
གཞན་ལ་མ་བཤད་ན་སྣོད་ངན་དུ་རུལ་བ་བྱ་བ་ཡིན་པས་ཆོས་ཤེས་ཀྱང་དོན་ཆུང་ངོ༌། །འོན་ཀྱང་ཆོས་
བཤད་པ་དེ་ཡང་ཆོས་ཀྱིས་བདག་བཤད་པ་ལས། བདག་གིས་ཆོས་མ་བཤད་དེ་ཆོས་ཀྱི་ངོ་བོ་ཡེ་ནས་
མ་སྐྱེས་པ་ཡིན། རང་བཞིན་སྟོང་པར་འདུག་པ་དེ་ཡིན། མཚན་ཉིད་མ་བཅོས་སྤྲོས་པ་དང་བྲལ་བ་ཡིན་
པས་ཆོས་དང་སེམས་སུ་དབྱེར་མེད་པ་དེ་རང་གིས་རྟོགས་པར་བྱས་ལ་གཞན་ལ་རྟོགས་པའི་དོན་དེ་
བཤད་དོ། །རང་ལ་རྟོགས་པ་དང་ཉམས་ལེན་མེད་པར་གཞན་ལ་བཤད་པས་མི་ཕན་ཏེ། རང་རྒྱུད་མ་
ཐུལ་མ་རྟོགས་པར་གཞན་ལ་ཆོས་ཀྱི་ཁྲལ་འཇལ་བ་ལྟ་བུར་བཤད་ཀྱང་། རང་རྒྱུད་མ་ཐུལ་ན་གཞན་
རྒྱུད་མི་ཐུལ་ཞིང་ཆོས་ཉིད་ཀྱི་དོན་རྟོགས་པ་ལ་མི་ཕན་ཏེ་བྲོ་མཁན་ནམ། སྒྲུང་མཁན་ནམ་མི་ནང་ཆོས་
ཀྱི་ལོ་རྒྱུས་མཁན་པོ་དང་འདྲའོ། །ཐོས་པ་མང་པོ་བྱས་ནས་བཤད་པ་མཁས་ཀྱང་རང་སེམས་མ་ཐུལ་ན་
རང་གཞན་གཉིས་ཀ་ལ་མི་ཕན་ཏེ་ང་རྒྱལ་དང་དྲེགས་པས་ཁེངས་པས་སླར་འཁོར་བར་སྐྱེ་བའི་རྒྱུ་ཡིན།
- 168 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྒོར།
ཆོས་ཀྱི་དོན་ལ་མ་འབྱོར་བར་ཚིག་ཐ་སྙད་མང་པོ་འཆད་པ་དེ་ནེ་ཙོ་དང་འདྲ། བྱང་ཆུབ་ཐོབ་པ་ལ་ཕན་
པ་མེད་པ་ཡིན་ནོ། །(༡༠༢བ)ཆོས་ཀྱི་དོན་ཡིད་བཞིན་གྱི་ནོར་བུ་ལྟ་བུ་ལ་མཆོག་ཐུན་མོང་གཉིས་ཀའི་
དངོས་གྲུབ་འབྱུང་སྟེ། རང་ལ་ཡོད་པར་ཤེས་ཤིང་མ་རྟོགས་ན། ནོར་བུ་རིན་པོ་ཆེ་རང་ལ་མེད་པར་རིན་
པོ་ཆེའི་ཡོན་ཏན་ཅི་བརྗོད་ཀྱང་མི་ཕན་པ་དང་འདྲའོ། །ཆོས་ཤེས་ཀྱང་རང་རྒྱུད་ཆོས་དང་མི་ལྡན་ན་ཆོས་
ཀྱི་ཡོན་ཏན་ཇི་ཙམ་བརྗོད་ཀྱང་རང་གིས་བླ་ན་མེད་པའི་བྱང་ཆུབ་ཐོབ་པ་མི་སྲིད་པ་ཡིན་ནོ། །གསུམ་པ་
ཆོས་བཤད་པ་དང་ཤེས་པས་མི་ཆོག་པས། ཚིག་དོན་གཉིས་ཀ་ཕྱིན་ཅི་མ་ལོག་པའི་ཆོས་དེ་རང་གི་རྒྱུད་
ལ་ཉམས་སུ་བླངས་ནས་བརྩོན་འགྲུས་དང་ཁྲིམས་ཀྱིས་མཐར་མ་ཕྱུང་ན། དཔེར་ན་རྒྱ་མཚོའི་འགྲམ་དུ་
སྐོམ་པས་ཆབ་མ་འཐུངས་ནས་ཆུ་ཡོད་ཀྱང་སྐོམ་རིར་ཤི་བ་དང་འདྲ། ཆོས་ཤེས་ནས་ཐོས་པ་རྒྱ་མཚོ་
འདྲ་བ་བྱས་ཀྱང་ཉམས་ལེན་རྒྱུད་ལ་མ་འབད་ན་ཐ་མལ་དུ་འགྲོ་བས་ཉམས་སུ་བླངས་ལ་སྒྲུབ་པ་ཚད་
དང་ལྡན་པ་གཅེས་སོ། །གཞན་ཡང་ཆོས་ནོར་རྫས་ཀྱི་ཕྱིར་སྟོན་པ་ཉེས་པ་ཆེ་སྟེ་རང་ཆོས་པར་ཁས་
བླངས་ནས། ཁོང་དུ་འདོད་པ་བཅུག་ནས་གཞན་ལ་ཆོས་བཤད་པས་ཟས་སྐོམ་དང་གོས་འབྲུ་དང་
གསེར་གཡུ་ལ་སོགས་ཕུན་སུམ་ཚོགས་པ་རྙེད་ཀྱང་། ཚེ་འདི་ལ་ཡང་མི་སྟོངས་ཕྱི་མ་ལ་ཡང་ཡི་དགས་
སུ་སྐྱེ་བས་ལོག་པའི་འཚོ་བ་ཡིན་ནོ། །དེ་བས་ཟས་སྤང་པོ་དང་ལྡུམ་བུ་གཙང་བ་ཡིན་ནོ། །རང་ལ་
ཉམས་ལེན་དང་དྲོད་ཚད་མེད་པར་གཞན་ལ་གདམས་པ་སྟོན་པས་སྨན་པས་ནད་ངོས་མ་ཟིན་པར་སྨན་
དཔྱད་བྱས་པས་དུག་ཏུ་སོང་བ་བཞིན་གདམས་པ་ལོག་པར་སོང་ནས་སླར་ངན་འགྲོར་སྐྱེའོ། །རང་ལ་
ཉམས་རྟོགས་ཀྱང་གཞན་ལ་ཕན་མ་བཏགས་ན་སེམས་ཅན་གྱི་དོན་མི་འགྲུབ་པས། ལམ་རྒྱུས་ཤེས་
ཀྱང་གཞན་གྱི་སྐྱེལ་བསུ་དང་ལམ་སྣ་མི་བྱེད་པ་དང་འདྲ་བས། འགྲོ་བའི་དོན་དུ་དམིགས་ནས་ཆོས་
བཤད་པ་དང་གདམས་ངག་སྟོན་པ་གལ་ཆེ། ད་རེས་ཐུགས་རྗེ་ཆེན་པོའི་ཆོས་འདི་ཡང་བྱང་ཆུབ་སེམས་
དཔའི་ལམ་སྦྱོང་བའི་ཆོས་ཡིན་པས། ཐོག་མ་ཉིད་དུ་རང་རྒྱུད་སྨིན་པར་བྱས་ནས་སེམས་ཅན་གྱི་དོན་ལ་
འཇུག་པ་གལ་ཆེའོ། །བཞི་པ་བྱང་ཆུབ་སེམས་དཔའི་(༡༠༣ན)སྤྱོད་པས་འགྲོ་བ་རྣམས་ཆོས་ལ་འཛུད་
པར་བསྟན་པ་ནི། སྔོན་ལ་རང་མ་སྨིན་པར་གཞན་ཆོས་ལ་མི་ཚུད་པས་ཐོག་མར་རང་སྨིན་པར་བྱས་ལ།
- 169 -



མ་ཎི་བཀའ་འབུམ།
ཐུགས་རྗེ་ཆེན་པོ་བསྒྲུབས་ལ་བྱིན་རླབས་དང་ལྡན་པར་བྱས་ཏེ་འགྲོ་བ་རྣམས་ཆོས་ལ་གཞུག་པར་བྱའོ། །
སྔོན་ལ་རང་གི་ལུས་སེམས་བསྐྱེད་པའི་ཕ་མ་དང་། རང་གི་ཚེ་གཅིག་གིས་འབྲེལ་བའི་གྲོགས་དང་ལན་
ཆགས་ཀྱི་བུ་ཚ་དང་། ཤ་ཁྲག་གི་འབྲེལ་བར་གྱུར་པའི་སྤུན་དང་སྲིང་མོ་དང་ཉེ་གཞི་དང་། རྩ་ལག་དང་
འཁོར་གཡོག་དང་འབྲེལ་བ་ཐམས་ཅད་དགེ་བ་ལ་བསྐུལ་ཞིང་སྤྲོ་བ་བསྐྱེད། སྡིག་པ་ལ་གཡང་སར་
བསྐུལ་ཞིང་གྲོས་གདབ། རྒྱུ་འབྲས་མི་བསླུ་བའི་ཆོས་ལ་ནན་ཏན་བསྐྱེད་དུ་གཞུག །བློའི་རིམ་པ་དང་
སྦྱར་ལ་ཆོས་ལ་ཁྲིད། འགྲོ་བ་ཐམས་ཅད་ལ་ཕན་སེམས་ཀྱིས་ཀུན་ནས་བསླང་ལ་ཆོས་གང་ལ་གང་མོས་
སུ་གཟུང་ཅིང་། ཁྱད་པར་དུ་ཇོ་བོ་ཐུགས་རྗེ་ཆེན་པོའི་ཆོས་བྱིན་རླབས་དང་ལྡན་པ་རྩོད་པ་མེད་པ་འདི་
ལ་གཟུང་བར་བྱ། ལྔ་པ་བྱང་ཆུབ་ཏུ་སེམས་མ་བསྐྱེད་ན། དགེ་བ་གཞན་གྱིས་སྡིག་པ་ཆེན་པོ་མི་འདག་
པར་བསྟན་པ་ནི། ཐུན་མོང་གི་དགེ་བ་སེམས་བསྐྱེད་ཀྱིས་མ་ཟིན་པའི་སྦྱིན་པ་ལ་སོགས་པ་རྣམས་ཀྱིས།
མཚམས་མེད་པའི་སྡིག་སྒྲིབ་འདག་ཅིང་ཟིལ་གྱིས་གནོན་པར་མི་ནུས་ཤིང་། སྡིག་པའི་རྣམ་སྨིན་གྱི་
འགྲོ་བ་རིགས་དྲུག་ཏུ་སྐྱེས་ཏེ་འཁོར་བའི་བཙོན་རོང་དུ་ཚུད། གཟུང་འཛིན་གྱི་ལྕགས་ཀྱིས་བསྡམས།
སྐྱེ་རྒ་ན་འཆིའི་ཆུ་བོ་བཞི་ལ་སོགས་པའི་སྡུག་བསྔལ་གྱིས་ཉམ་ཐག་པ་དེ་ལ་བདག་གཞན་གྱི་མི་བདེ་
བའི་སྡུག་བསྔལ་བསལ་ནས། བདེ་བ་ལ་འགོད་པར་འདོད་པའི་བློས་བྱང་ཆུབ་ཀྱི་སེམས་རྣམ་པ་གཉིས་
བསྐྱེད་པར་བྱ་སྟེ། སྨོན་པའི་སེམས་སེམས་ཅན་ཐམས་ཅད་ཀྱིས་རྫོགས་པའི་བྱང་ཆུབ་ཐོབ་པར་སྨོན་པ་
དང༌། འཇུག་པའི་སེམས་སེམས་ཅན་ཐམས་
ས་ཅད་ཀྱི་དོན་དུ་རྫོགས་པའི་བྱང་ཆུབ་ཀྱི་ལམ་ལ་འཇུག་པ་
དང༌། བྱང་ཆུབ་ཀྱི་སེམས་གཉིས་པོ་དུས་རྟག་ཏུ་སྲོག་གི་ཕྱིར་ཡང་མི་སྤང་ངོ༌། །བྱང་ཆུབ་ཀྱི་སེམས་རྣམ་
པ་གསུམ་དང་ལྡན་པ་ཅིག་དགོས་ཏེ། སྨོན་པ་བྱང་ཆུབ་(༡༠༣བ)ཀྱི་སེམས་བདག་གིས་སེམས་ཅན་
ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱ་དེའི་ཕྱིར་དུ་ཆོས་བྱ་སྙམ་པའམ། ཇོ་བོ་
ཐུགས་རྗེ་ཆེན་པོ་བསྒྲུབ་པར་བྱ་སྙམ་པ་དེ། རྒྱུའི་སེམས་བསྐྱེད་ཡིན་པས་ཐོག་མར་དགོས་སོ། །བར་དུ་
འཇུག་པའི་སེམས་ལམ་ཡིན་པས་དུས་ཕྱི་མ་ལ་མི་ལྟོས་པས་ད་ལྟ་ནས་ལམ་ཕ་རོལ་ཏུ་ཕྱིན་པ་དྲུག་ལ་
འཇུག་དགོས། ཐ་མ་དོན་དམ་པ་སྟོང་ཉིད་སྤྲོས་པའི་མཐའ་དང་བྲལ་བ་ཆོས་ཉིད་འོད་གསལ་བའི་ངང་
- 170 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལ་གནས་པར་བྱའོ། །དྲུག་པ་དོན་དམ་པའི་དོན་ལ་མ་གནས་ན་འབྲས་བུ་མི་ཐོབ་པར་བསྟན་པ་ནི།
སྨོན་པ་བྱང་ཆུབ་ཀྱི་སེམས་དུས་ནམ་ཞིག་ནས་སངས་རྒྱས་ཐོབ་པར་བྱ་སྙམ་པ་དང་། འཇུག་པ་བྱང་
ཆུབ་ཀྱི་སེམས་ཕ་རོལ་ཏུ་ཕྱིན་པ་བཅུའི་སྒོ་ནས་ས་ལམ་སྦྱང་བ་དེ་ཡུན་རིང་བས། དོན་དམ་པ་བྱང་ཆུབ་
ཀྱི་སེམས་ཆོས་ཉིད་སྟོང་པ་ཉིད་དང་སེམས་ཉིད་གཉིས་སུ་མེད་པས་སྤྲོས་པའི་མཐའ་དང་བྲལ་བ་
ཐུགས་རྗེ་ཆེན་པོའི་དགོངས་པ་ལ་གནས་པར་བྱའོ། །ཐུགས་རྗེ་ཆེན་པོའི་ལུགས་ཀྱིས། འགྲོ་བ་སེམས་
ཅན་གྱི་དོན་དུ། བྱང་ཆུབ་ཀྱི་སྤྱོད་པ་རླབས་པོ་ཆེ་དཀའ་བ་དང་བསྡོས་ནས་ད་ལྟ་ནས་ཉམས་སུ་བླང་
བར་བྱའོ། །ཇི་ལྟར་སྔོན་གྱི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཀྱང་རྒྱུ་སྨོན་པ། ལམ་
འཇུག་པ། དངོས་ གཞི་དོན་དམ་བྱང་ཆུབ་ཀྱི་སེམས་བསྒོམས་ནས། ལམ་སྦྱོང་བའི་དུས་ སུ་ སྤྱོད་པ་
རླབས་པོ་ཆེ་མཛད་ནས་བྱང་ཆུབ་ཀྱི་འབྲས་བུ་བརྙེས་ནས། བདག་ཀྱང་སྔོན་གྱི་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱི་རྗེས་སུ་ཞུགས་ལ་འགྲོ་བའི་དོན་དུ་བྱང་ཆུབ་ཀྱི་སེམས་རྣམ་པ་གསུམ་མི་
གཏང་བར་བྱའོ། །སྤྱི་དོན་གཉིས་པ་ཆོས་གཞུང་བཞིན་དུ་སྤྱོད་པ་ལ་དོན་དྲུག་ལས། དང་པོ་ཆོས་གཞུང་
བཞིན་དུ་མ་སྦྱང་ན། ཆོས་པའི་མིང་གི་ངེས་ཚིག་མེད་པར་བསྟན་པ་ནི། ཆོས་པ་ཡིན་པར་ཁས་བླངས་
ནས། སངས་རྒྱས་ཀྱི་བཀའ་དང་བླ་མའི་གདམས་ངག་བཞིན་མི་སྤྱོད་ན་གང་ཟག་དེ་ཆོས་པར་ཁས་ལེན་
ཡང་ཆོས་པ་དངོས་མིན། འདུལ་ཁྲིམས་མི་བསྲུང་ན་དགེ་སློང་(༡༠༩ན)དུ་ཁས་འཆེ་ཡང་དགེ་སློང་
དངོས་མིན། དམ་ཚིག་མི་བསྲུང་ན་སྔགས་པར་མིང་བཏགས་ཀྱང་སྔགས་པ་དངོས་མིན། ཆོས་པ་ཆོས་
དང་མཐུན་པར་བཤད་ཉན་དང་སྒོམ་སྒྲུབ་མཐར་ཐོན་ཅིག །བཙུན་པ་ཚུལ་ཁྲིམས་ཕམ་ལྟུང་མེད་པར་
སྲུངས། སྔགས་པ་དམ་ཚིག་ཉམས་ཆགས་མེད་པར་བསྲུང་བ་གལ་ཆེའོ། །གཉིས་པ་ཆོས་ཀྱི་རྩ་བ་སྡིག་
པ་སྤང་ཞིང་དགེ་བ་དང་དུ་ལེན་པར་བསྟན་པ་ནི། མི་དགེ་བ་བཅུ་ལ་སྲོག་གཅོད་པ་དང་། མ་བྱིན་པར་
ལེན་ པ་དང༌། འདོད་པས་ལོག་པར་གཡེམ་པ་དང་གསུམ་ལས་ཀྱིའོ། །རྫུན། ཕྲ་མ། ཚིག་རྩུབ། ངག་
འཁྱལ་དང་བཞི་ངག་གིའོ། །བརྣབ་སེམས་དང་། གནོད་སེམས་དང་། ལོག་པར་ལྟ་བ་དང་གསུམ་ཡིད་
ཀྱི་ཡིན་པས། མི་དགེ་བ་བཅུ་དང་། གཞན་ཡང་སྡིག་པ་ཆུང་ངུ་ཙམ་འདི་ལ་སྡིག་པ་ཅང་འོང་ངམ་སྙམ་
- 171 -



མ་ཎི་བཀའ་འབུམ།
པའི་བློ་ཕྲ་མོ་ཡང་སྤང་ངོ༌། །ཆོས་ཀྱི་རྩ་བ་དགེ་བཅུ་ཡིན་པས་དང་དུ་བླང་སྟེ། སྲོག་མི་བཅད་པར་སྲོག་
བླ། མ་བྱིན་པར་མི་བླང་སྦྱིན་པ་བཏང་། འདོད་ལོག་མི་སྤྱོད་ཚངས་པར་སྤྱོད། རྫུན་མི་སྨྲ་བདེན་པར་སྨྲ།
ཕྲ་མ་མི་བྱ་མི་མཛའ་བ་སྡུམ། ཚིག་རྩུབ་མི་སྨྲ་ཞི་དེས་སུ་སྨྲ། ངག་འཁྱལ་མི་བྱ་གསོང་པོར་སྨྲ། བརྣབ་
སེམས་མི་བྱ་ནང་ནོར་གྱིས་ཆོག་ཤེས་པར་བྱ། གནོད་སེམས་མི་བྱ་ཕན་སེམས་དང་ལྡན་པར་བྱ། ལོག་
ལྟ་མི་བྱ་ཆོས་ལ་ཡིད་ཆེས་པར་བྱའོ། །མདོར་ན་དགེ་བའི་ཕྱོགས་གང་ལ་ཡང་ཆུང་ངུ་ནས་གྲུབ་ཚད་དུ་
བྱའོ། །གསུམ་པ་ཚད་མེད་པ་བཞི་དང་བསྡུ་བ་བཞིས་གཞན་དོན་ལ་འཇུག་པར་བསྟན་པ་ནི། ཚད་མེད་
པ་བཞི་ལ་སྙིང་རྗེ་ཚད་མེད་པ་ནི། སྟོང་ཉིད་མ་རྟོགས་པ་དང་སྡུག་བསྔལ་བ་ལ་ཕྱོགས་རིས་མེད་པའི་
སྙིང་རྗེ་བསྐྱེད། བྱམས་པ་ཚད་མེད་པ་ནི། སེམས་ཅ
་ཅན་ལ་བུ་ལྟར་བརྩེ་བར་བྱེད། དགའ་བ་ཚད་མེད་པ་
ནི། སེམས་ཅན་གྱི་དོན་ལ་ སྤྲོ་དགའ་དང་བཅས་པར་བྱ། བཏང་སྙོམས་ཚད་མེད་པ་ནི། སེམས་ཅན་
ཐམས་ཅད་ལ་ཉེ་རིང་མེད་པར་བུ་དང་དགྲར་མཉམ་པའོ། །བསྡུ་བ་རྣམ་པ་བཞིའི་སྒོ་ནས་དོན་བྱ་བ་ལ་
སྦྱིན་པར་བསྡུ་བ་ནི་ཟང་ཟིང་གི་སྦྱིན་པས་བསྡུ་བའོ། །སྙན་པར་སྨྲ་བས་(༡༠༤བ)བསྡུ་བ་ནི་ཟབ་མོའི་
ཆོས་སྟོན་པའོ། །དོན་མཐུན་པས་བསྡུ་བ་ནི་རང་ཉིད་ཆོས་དེ་དག་དང་མཐུན་པར་བྱེད་ཅིང་མི་མཐུན་པ་
མེད་པའོ། །དོན་སྤྱོད་པས་བསྡུ་བ་ནི་སེམས་ཅན་གྱི་དོན་དུ་དཀའ་བ་དང་བསྡོས་ནས་སྤྱོད་པ་ལ་བྱའོ། །
བཞི་ པ་ སྒྲིབ་གཉིས་སྤང་ཞིང་ཚོགས་གཉིས་བསག་པ་ནི། བླ་ན་མེད་པའི་བྱང་ཆུབ་སྒྲུབ་པ་ལ་ཉོན་
མོངས་པ་དང་ཤེས་བྱའི་སྒྲིབ་པ་གཉིས་སྤང་། ཉོན་མོངས་པའི་སྒྲིབ་པ་དུག་ལྔ་རྣམ་རྟོག་ཡིན། དེ་གང་
གིས་སློང་ན་ལུས་ལྷ་ཐུགས་རྗེ་ཆེན་པོར་སྒོམ། ངག་སྙིང་པོ་ཨོཾ་མ་ཎི་པདྨེ་ཧཱུྃ་བཟླས། ཡིད་རིག་པ་སྟོང་
གསལ་ངང་ལ་བཞག་པས་ལུས་ངག་ཡིད་གསུམ་གྱི་སྒྲིབ་པ་བྱང་ངོ་། །ཤེས་བྱའི་སྒྲིབ་པ་ཐུགས་རྗེ་ཆེན་
པོའི་ཐུགས་རྣམ་པར་མི་རྟོག་པའི་ཡེ་ཤེས་འགྱུར་བ་མེད་པའི་སྟོང་གསལ་སྒྲིབ་གཡོགས་དང་བྲལ་བ་
དེས་སྦྱོང་། བསོད་ནམས་ཀྱི་ཚོགས་ཐུགས་རྗེ་ཆེན་པོའི་བསྐྱེད་པའི་རིམ་པས་སོག །ཡེ་ཤེས་ཀྱི་ཚོགས་
ཐུགས་རྗེ་ཆེན་པོའི་ལྟ་བ་ཕྱོགས་མེད་མཐའ་བྲལ། སྒོམ་པ་གསལ་སྟོང་འཛིན་མེད། སྤྱོད་པ་སྟོང་ཉིད་
སྙིང་རྗེ་དབྱེར་མེད་བསྒོམས་པས་ཡེ་ཤེས་རང་ལ་གནས་པར་འཆར་རོ། །ལྔ་པ་སྒྲིབ་པ་རྣམ་པ་ལྔ་སྒོམ་
- 172 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པའི་དགྲ་ཡིན་པས་སྤང་བར་བསྟན་པ་ནི། མཉམ་པར་བཞག་པའི་དུས་སུ་སེམས་སྣ་ཚོགས་སུ་འགྲོ་བ་
དེ་རྒོད་པ་ཡིན་དེ་ལ་གློད་པས་ཞི་འགྲོ །ཆོས་ཉིད་ཀྱི་དོན་བསམ་པ་ལ་དཀའ་བའམ་འགྱོད་པ་སྐྱེས་ན།
འཁོར་བ་ལ་སྐྱོ་བ་བསྐྱེད་ཆོས་ལ་སྤྲོ་བ་བསྐྱེད། རྨུགས་པ་ནི་རིག་པ་བྱིང་ནས་ཆོས་ཉིད་ཀྱི་དོན་མི་
གསལ་བ་ཡིན་ཏེ་དེ་ལ་གསལ་གདབ། གཉིད་ཆེ་ན་ཤེས་པ་གསེང་ཞིང་གསལ་གདབ། རང་ཉིད་ཉམས་
བཟང་པོ་འདོད་པ་དེ་འདོད་པ་ཡིན་པས་དེ་ལ་བཟང་བ་ཅིག་མི་བཙལ། རང་གི་སྒོམ་ཉམས་ལ་ཡིད་མ་
ཆེས་ན་ཐེ་ཚོམ་ཡིན་ཏེ་བླ་མའི་གདམས་ངག་ལ་ཡིད་ཆེས་པར་བྱའོ། །དྲུག་པ་ཉིན་མཚན་དུས་གསུམ་དུ་
ཉམས་སུ་བླང་ཐབས་བསྟན་པ་ནི། ཆོས་ལ་ཡིད་ཞུགས་ནས་བསྒོམ་པར་འདོད་པའི་གང་ཟག་གིས།
ཉོན་མོངས་པ་སྐྱེ་བའི་ཡུལ་འཁོར་དང་འདུ་འཛི་གཡེང་བ་ཡིན་པས་དེ་རྣམས་དང་ཐག་བསྲིངས་ལ།
གནས་ (༡༠༥ན)དབེན་པར་ སེམས་བདེ་བར་གནས་པར་བྱ། མཚན་མོ་ནམ་སྟོད་དང་ནམ་སྨད་ལ་
གཉིད་སྤངས་ལ་ཐུགས་རྗེ་ཆེན་པོའི་བསྐྱེད་རྫོགས་ཟུང་འབྲེལ་སྒོམ། ནམ་གུང་ལ་གཉིད་ལོག་པའི་ཚེ་
སེམས་ཉོན་མོངས་པའི་དབང་དུ་འགྲོ་མི་འགྲོ་ལྟ། ཆོས་ཉིད་སྟོང་གསལ་ངང་ལ་གཉིད་ལོག་གོ །རྨི་
ལམ་བག་ཆགས་མེད་པར་སྒོམ་པ་ལ་གནས་ན་སྒོམ་པ་རྒྱུད་ལ་གནས་པའི་རྟགས་སོ། །སྤྱི་དོན་གསུམ་
པ་ཆོས་བཤད་ཐབས་དྲུག་ལས། དང་པོ་ཐེག་པ་རིམ་པ་གྲངས་མང་པོ་བློ་ཚད་དང་སྦྱར་ནས་བསྟན་པ་
ནི། ཐེག་པ་རིམ་པ་དགུའམ་རྒྱུད་སྡེ་བཞི་ལ་སོགས་པ་ལྟ་སྤྱོད་གཅིག་ཏུ་མ་ངེས་ཏེ། ཆོས་དེ་རྣམས་ཀྱི་
དོན་ཉམས་འོག་ཏུ་ཆུད་པར་བྱའོ། །ཐེག་པ་ཆེན་པོའི་སྒོར་ཞུགས་པའི་གང་ཟག་གིས་དོན་དམ་དུ་སྟོང་
ཉིད་རྟོགས་པའི་ཤེས་རབ་དང་། ཀུན་རྫོབ་ཏུ་སེམས་ཅན་ཐམས་ཅད་ལ་བུ་གཅིག་པའི་མ་ལྟར་བྱམས་
པ་དང་སྙིང་རྗེ་ཆེན་པོ་སྒོམ་མོ། །ཤེས་རབ་སྙིང་རྗེ་གཉིས་ཀྱི་ལྟ་སྤྱོད་མི་ལྡན་པར་ཐེག་ཆེན་གྱི་གང་ཟག་
ཏུ་ཁས་འཆེ་བ་དེ། དཔེར་ན་ལོང་སྤྲང་ཅིག་གིས་ང་རྒྱལ་པོ་ཡིན་ཞེས་ཁས་བླངས་ཀྱང་མི་བདེན་པ་དང་
འདྲའོ། ཁྱད་པར་ཐུགས་རྗེ་ཆེན་པོའི་ཆོས་ལ་སྤྱོད་པའི་གང་ཟག་གིས། ཤེས་རབ་ཀྱིས་ཆོས་ཐམས་ཅད་
སྟོང་པར་རྟོགས། སྙིང་རྗེས་སེམས་ཅན་གྱི་དོན་བྱེད་པས་སྟོང་པ་དང་སྙིང་རྗེ་ཟུང་འཇུག་ཏུ་བྱེད་པ་གལ་
ཆེའོ། །གཉིས་པ་ཆོས་ལ་ཐེ་ཚོམ་བྱར་མི་རུང་བར་བསྟན་པ་ནི། སངས་རྒྱས་ཀྱི་བཀའ་དང་། སློབ་དཔོན་
- 173 -



མ་ཎི་བཀའ་འབུམ།
གྲུབ་པ་ཐོབ་པ་རྣམས་ཀྱིས་མཛད་པའི་བསྟན་བཅོས་ལ་འཁྲུལ་ནོར་མེད་ལ། སྒོས་ཐུགས་རྗེ་ཆེན་པོའི་
ཆོས་འདི་འགྲོ་དྲུག་སྤྱི་ལ་ཕན་པས། ཡིན་ནམ་མ་ཡིན་སྙམ་པའི་ཐེ་ཚོམ་དང་། བདེན་ནམ་མི་བདེན་
སྙམ་པའི་ཡིད་གཉིས་དང་། བྱའམ་མི་བྱ་སྙམ་པའི་སེམས་ནེམ་ནུར་སྤངས་ལ་ཡིད་ཆེས་པའི་སྒོ་ནས་
བརྩོན་འགྲུས་ཀྱིས་སྒྲུབ་བོ། །གསུམ་པ་དེ་རང་ཆོས་ཀྱི་དོན་ལ་དཔྱད་ལ་ཚིག་ཕྱིར་མི་འབྲང་བར་བསྟན་
པ་ནི། ཆོས་ཀྱི་དོན་ཕྱིན་ཅི་མ་ལོག་པར་སྟོན་པ་དེ་ལ་ཚིག་ནི་ཡིད་དང་བཤད་པའི་སྒྲ་ཕྱིར་མི་འབྲང་བར་
(༡༠༥བ)སྔོན་ལ་དོན་རྙེད་པ་གལ་ཆེའོ། །དཔེར་ན་དོན་གསེར། ཚིག་སྒྲོན་མེ་དང་འདྲ། མུན་ཁུང་ན་
གསེར་ཡོད་པ་ལ་སྒྲོན་མེ་བཏེག་ནས་ཚོལ་བ་དང་འདྲ་བར། ཆོས་ཉིད་ཀྱི་དོན་གསེར་དང་འདྲ་བ་མི་
འགྱུར་བ་དགོས་དགུ་བཏུབ་པ་ཡིན་ཏེ། དེ་ཚོལ་བའི་ཚིག་དེ་སྒྲོན་མེ་དང་འདྲ་སྟེ། བླ་མའི་གདམས་ངག་
གིས་ཆོས་ཉིད་རང་གསལ་གྱི་དོན་གསེར་དང་འདྲ་བ། སྤྲོས་པ་དང་བྲལ་བ་རང་ལ་ཡོད་པ་དེ་བསྟན་པ་
ཙམ་གྱིས་མཐོང་ཙམ་ན་ཚིག་སྒྲོན་མེ་དང་འདྲ་བ་ལ་དགོས་པ་མེད་དོ། །ཆོས་ཉིད་སྟོང་གསལ་མ་
བསྒྲིབས་པ་དེ་ལ་གོམས་ན་རང་རིག་འོད་གསལ་གྱི་ཉམས་སྐྱེའོ། །ཚིག་ལ་ཉན་པ་མང་པོ་བགྱིས་ཀྱང་
དོན་ལ་མ་བསྒོམས་ན། རང་རིག་ཡེ་ཤེས་ཀྱི་ཉམས་ཁོང་ནས་མི་སྐྱེའོ། །སླར་ཐ་སྙད་མང་པོའི་དོན་དེས་
སུན་ཏེ་དུག་ལྔ་འཕེལ་བའི་རྒྱུར་འགྲོའོ། །བཞི་པ་ཆོས་ཐོས་པ་ལ་ང་རྒྱལ་སྐྱེས་པའི་སྐྱོན་ནི། ཐེག་པ་སྣ་
ཚོགས་ལ་ཐོས་པ་བྱས་ཀྱང་། དོན་གྱི་ངེས་པ་མ་རྙེད་པར་ཐ་སྙད་ལ་ང་རྒྱལ་ཆེ་བ་དེས་བླ་མེད་བྱང་ཆུབ་
མི་ཐོབ་བོ། །ཆོས་རང་གི་ཉམས་དང་མ་སྦྱར་བར་འདུས་བྱས་ཀྱི་དགེ་རྩ་རྒྱུན་བཅད། རྩོལ་སྒྲུབ་དང་
བྲལ་བ་དེ་རང་གིས་རང་ལ་རྫུན་བཏབ་པས་ངན་སོང་དུ་འགྲོའོ། །ལྔ་པ་དགེ་བ་སྤོང་ལེན་བྱས་པའི་སྐྱོན་
བསྟན་པ་ནི། འདུས་བྱས་ཀྱི་དགེ་བ་སྦྱིན་པ་ལ་སོགས་པ་དང་། འདུས་མ་བྱས་བསམ་གཏན་ལ་སོགས་
པ་ཟུང་འབྲེལ་དུ་མི་བྱེད་པར། ཡང་ན་འདུས་བྱས་ཡང་ན་འདུས་མ་བྱས་བྱེད་པ་སྤོང་ལེན་དུ་སོང་ནས་
ཐབས་ཤེས་ཡ་འབྲལ་བས་ཆོས་སུ་མི་འགྲོའོ། །དཔེར་ན་བྱ་ལ་འདབ་མ་ཡ་གཅིག་ཡོད་ཀྱང་ཡ་གཅིག་
མེད་ན་འཕུར་མི་ཤེས་པ་དང་འདྲའོ། །དྲུག་པ་ཆོས་གཞུང་བཞིན་དུ་བྱེད་པའི་གང་ཟག་ལ། ཕྲག་དོག་
གིས་སྐུར་པ་བཏབ་ན་ལྟུང་བ་འབྱུང་བར་བསྟན་པ་ནི། ཆོས་བྱེད་པའི་གང་ཟག་སངས་རྒྱས་ཀྱི་བཀའ་
- 174 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དང་མཐུན་པར་བྱེད་ཅིང་ཆགས་ཞེན་མེད་པར་དགེ་བའི་ཆོས་ལ་སྤྱོད་པའི་གང་ཟག་དམ་པ་དེ་ནི།
བྱང་ཆུབ་སེམས་དཔའི་རིགས་ཡིན་པས། ཕྲག་དོག་དང་། ཞེ་སྡང་དང༌། འགྲན་སེམས་དང་། མཐོ་
(༡༠༦ན)དོགས་དབང་གིས་སྒྲོ་འདོགས་པ་དང་སྐུར་པ་འདེབས་པ་དེ། ཚེ་འདི་ལ་ཡང་ངན་ལ་ཕྱི་མར་
ངན་སོང་དུ་ལྟུང་བས་སྨད་དུ་མི་རུང་ངོ༌། །སྤྱི་དོན་བཞི་པ་ཆོས་སུ་འགྲོ་བ་དང་མི་འགྲོ་བའི་ཆོས་ལ་དྲུག་
ལས། དང་པོ་དད་པ་ཅན་གིས་ཕུལ་བའི་ནོར་རྫས་བླངས་ནས་ཆོས་ཕྱོགས་སུ་མི་གཏོང་བའི་སྐྱོན་བསྟན་
པ་ནི། དད་པ་ཅན་གྱི་གང་ཟག་རྣམས་ཀྱིས་ནོར་ལོངས་སྤྱོད་ཆོས་པར་ཁས་འཆེ་བ་དེ་ལ་ཕུལ་ནས།
དེས་བླངས་ནས་བདག་ཏུ་བཟུང་སྟེ། ནོར་དེ་ཆོས་ཕྱོགས་སུ་མི་གཏོང་བར་གྲགས་པ་འདོད་པ་དང་། ཁེ་
སྤོགས་བྱེད་པ་དང་བུ་སྨད་དང་ཉེ་འབྲེལ་ལ་སོགས་པའི་དོན་དུ་སྤྱོད་ན། ནོར་རྫས་སྤྱད་མ་ལེགས་པ་དེ་
རྔ་མོའི་ལུས་སུ་སྐྱེས་ནས་གྲོད་པ་ཆེ་ལ་མི་འགྲངས། རྐང་པ་ཚ་བ་བུ་དད་ཆེ་བར་སྐྱེ་སྟེ། ནོར་བདག་དེ་རྔ་
མོའི་བདག་པོར་གྱུར་ནས་བཀོལ་སྤྱད་ཀྱི་ལན་ཆགས་འདོད་དུ་འོང་། དེ་མ་ཡིན་པའི་ཡང་ལན་ཆགས་
སྟོང་ཉི་ཁྲི་འདོད་དུ་འོང་ངོ་། །གཉིས་པ་དད་པ་ཅན་གྱི་ཟས་ནོར་དེ་འཇུ་དཀའ་བས་དགེ་སྦྱོར་གྱིས་འཇུ་
དགོས་པར་བསྟན་པ་ནི། དཔེར་ན་ལྕགས་རྡོ་དངུལ་རྡོ་ལ་སོགས་པའི་རིན་པོ་ཆེའི་རྡོ་སྲ་ཞིང་མཁྲེགས་པ་
ཐམས་ཅད་ཀྱང་། སོལ་བའི་མེ་ཆེན་པོས་བསྲེགས་ཏེ་ཆུར་བཞུ་ནས་རིན་པོ་ཆེ་ཞུན་མར་དྲིལ་ན། བཟོ་
་པ་ཅི་ཡང་བཏུབ་ལ་མ་བཞུ་ན་ཅི་ཡང་མི་བཏུབ་བོ། །དེ་བཞིན་དུ་དད་པ་ཅན་གྱི་ནོར་རྫས་དེ་
ཤིན་ཏུ་འཇུ་དཀའ་བས། བླ་མ་དཀོན་མཆོག་མཆོད་པ་དང་ཀློག་འདོན་པ་དང་དགེ་བའི་ཕྱོགས་ སུ་
བཏང་། རང་དགེ་སྦྱོར་དང་ལྡན་པར་བྱས་ན་ནོར་བདག་གི་ཚོགས་རྫོགས་བསོད་ནམས་འཕེལ་ལོ། །
རང་བྱང་ཆུབ་སྒྲུབ་པའི་ཆ་རྐྱེན་དུ་འགྲོའོ། །ཆོས་ཕྱོགས་སུ་མ་སོང་དགེ་སྦྱོར་གྱིས་མ་ཞུ་ན། ཚེ་འདི་ལ་
ནད་གཅོད་དུ་འགྲོ་ཞིང་ཕྱི་མ་ལ་ཡང་ཡི་དགས་སུ་སྐྱེའོ། །གསུམ་པ་ལྟ་དགོངས་དང་ལྡན་པའི་གང་ཟག་
གིས་སེར་སྣ་ཅན་གྱི་ནོར་མ་བྱིན་པར་བླངས་ནས་ཆོས་ཕྱོགས་སུ་སྤྱད་ན་མི་སྒྲིབ་པར་བསྟན་པ་ནི། ཁ་
ཙམ་ཚིག་ཙམ་མ་ཡིན་པར་ཆོས་ཐམས་ཅད་མཉམ་པ་ཉིད་མ་སྤངས་ལྷུན་(༡༠༦བ)གྱིས་གྲུབ་པའི་ཆོས་
ཉིད་ཡང་དག་པའི་དོན་དེ་རྟོགས་པ་ཀློང་དུ་གྱུར་ཅིང་དྲོད་ཚད་དང་ལྡན་པ། འཇིག་རྟེན་གྱི་ཟས་ནོར་
དང་རྣམ་པ་ཅི་ཡང་
- 175 -



མ་ཎི་བཀའ་འབུམ།
རྫས་ལ་ཆགས་པ་མེད་པའི་གང་ཟག་དམ་པ་དེས། སེར་སྣ་ཅན་གྱི་ནོར་ལ་མ་བྱིན་པར་བླངས་ནས་
ཆགས་པ་མེད་པར་སྦྱིན་པ་བཏང་ན། ནོར་བདག་དེའི་བསོད་ནམས་འཕེལ་བར་འགྱུར་རོ། །བཞི་པ་
ཆོས་བྱེད་པའི་གང་ཟག་གིས་ཟས་ནོར་ལ་རྩིས་གདམས་མེད་པར་བསྟན་པ་ནི། ཆོས་ཉམས་སུ་ལེན་
པའི་ཚེ། ཟས་ཞིམ་པ་རྣམས་ཀྱི་རོ་ལ་ཆགས་ནས་ཤིན་ཏུ་འགྲངས་པ་ཡང་མ་ཡིན། རྒྱགས་ཟད་ཀྱིས་
དོགས་ནས་ལྟོགས་པར་སྡོད་པ་ཡང་མ་ཡིན། ཟས་བཅུད་ཆེས་ན་གཉིད་དང་ཆགས་པ་ཤས་ཆེའོ། །ཆུང་
ན་བཀྲེས་ནས་རླུང་སྐྱེ་ལུས་ཀྱི་ཟུངས་འཆོར་ཁམས་ལྡོག་པས། ཟས་བཅུད་ཆེ་ཆུང་རན་པ་འགྲངས་
ལྟོགས་རན་པ་ཚོད་ཟིན་པར་བྱས་ལ་སྤྱད་དོ། །གོས་བཟང་པོ་ཁེ་གྲགས་ཀྱི་རྒྱུ་ཡིན་པས་དེ་འདྲ་ཡང་མ་
ཡིན། ཧ་ཅང་ཧྲུལ་བ་ཡང་མ་ཡིན་པ་ལྷགས་པ་ཐུབ་པ་བསྟེན་ནོ། །ལྔ་པ་ཚེ་ཕྱི་མ་ནམ་འོང་མི་ཤེས་པས་
ཆོས་སྤྱོད་ལྷད་མེད་དུ་བྱེད་དགོས་པར་བསྟན་པ་ནི། སང་ཕོད་མི་འཆི་བར་སྡོད་སྙམ་ནས། སང་ཕོད་ཀྱི་
དོན་དུ་ཞིང་པ་རྣམས་སོ་ནམ་འདེབས་ཏེ། སང་ཕོད་འོང་མི་ཁོམ་པར་འཆི་བས་ངེས་པ་མེད། དེ་བཞིན་
དུ་ཚེ་ཕྱི་མ་ནམ་འོང་མི་ཤེས་པར་བསམས་ནས་ཆོས་བྱ་དགོས་པ་ལ། ལས་དཀའ་དང་བྱ་བ་གྲུབ་ནས་
བྱ། སང་ཕོད་བྱ་སྙམ་པ་དེས་མི་འོང་། དེ་ཙམ་དུ་བསྡད་མི་ཁོམ་པར་ཕྱི་མ་ནམ་འོང་ཆ་མེད་པས་ཆོས་
འཕྲལ་ལ་ཅི་གྲུབ་བྱ། རྟ་རྩྭ་ཟ་བ་བཞིན གཅོད་བལྡད་མིད་གསུམ་དུས་གཅིག་ཏུ་གྲུབ་པར་བྱའོ། །དེ་
རིང་ངམ་དོ་ནུབ་མི་འཆི་བར་སྡོད་ངེས་པའི་དབང་མེད་པས། ཚེ་ཕྱི་མ་མ་དྲན་མ་ཚོར་བར་སྡོད་པ་
་པ་བླུན་
པོ་ལྐུགས་པར་བག་མེད་པ་ཡིན་ནོ། །དྲུག་པ་ཆོས་གཞུང་བཞིན་དུ་བྱས་པའི་དགོས་ཆེད་བསྟན་པ་ནི།
དམ་པའི་ཆོས་མ་ནོར་བར་གོང་དུ་བསྟན་པ་བཞིན་དུ་ཉམས་སུ་བླངས་ནས། ཉོན་མོངས་པ་འཁོར་བའི་
གཅོང་ནད་དམ་པོ་དེ་ཤིན་ཏུ་འཚོ་དཀའ་བ་ཡིན་པ་ལ། དམ་པའི་ཆོས་བདུད་རྩི་དང་འདྲ་བ་དེས་
(༡༠༧ན)ཉོན་མོངས་པ་འཁོར་བའི་གཅོང་ནད་བླ་ན་མེད་པའི་བྱང་ཆུབ་ཏུ་འཚོ་བར་བྱེད་པས། དམ་
པའི་ཆོས་མཉན་པར་བྱ། བསད་པར་བྱ། བསྒོམ་པར་བྱ། མཐར་དབྱུང་བར་བྱའོ། །སྤྱི་དོན་ལྔ་པ་ཆོས་
མ་ནོར་བ་ཐུགས་རྗེ་ཆེན་པོའི་ཆོས་ཡིན་པས་དེ་ལ་འཇུག་པ་ལ་དོན་དྲུག་ལས། དང་པོ་ཐུགས་རྗེ་ཆེན་པོ་
སངས་རྒྱས་ཐམས་ཅད་པས་ཐུགས་རྗེ་ཆེ་བར་
ར་བསྟན་པ་ནི། དུས་གསུམ་གྱི་སངས་རྒྱས་བགྲང་གིས་མི་
- 176 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལང་ལ་བརྗོད་ཀྱིས་མ་རྫོགས་པ། སེམས་ཅན་ལ་ཐུགས་ རྗེས་མཉམ་པ་རིས་མེད་དུ་གཟིགས་ཀྱང་
སེམས་ཅན་ལས་མ་དག་པ་ལ་ཕན་མ་ཐོགས། ཐུགས་རྗེ་ཆེན་པོས་རིགས་དྲུག་སྤྱི་ལ་ཐུགས་རྗེའི་སྤྱན་
གྱིས་ཁྱབ་པར་གཟིགས་ཤིང༌། གདུལ་བྱ་རྣམས་ལ། ས་ལ་གནས་པའི་བྱང་ཆུབ་སེམས་དཔའི་ཚུལ་དུ་
བཞུགས་ནས་འགྲོ་དྲུག་གི་དོན་མཛད་དོ། །གཉིས་པ་འཕགས་པ་ཟ་མ་ཏོག་བཀོད་པ་ལས། འཕགས་
པ་སྤྱན་རས་གཟིགས་དབང་ཕྱུག་གི་བ་སྤུའི་བུ་ག་རེ་རེ་ནས་ཀྱང་འཇིག་རྟེན་གྱི་ཁམས་བསམ་གྱིས་མི་
ཁྱབ་པ་སྤྲུལ་ནས་འགྲོ་བའི་དོན་མཛད་པར་བཤད་པས། གདུལ་བྱ་ཡང་དུས་གསུམ་གྱི་སངས་རྒྱས་
ལས་ཆེ་བར་བཤད་དོ། །གསུམ་པ་མདོ་སྡེ་པུཎྜ་རཱི་ཀ་ནས་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་
སྙེད་ཕྲག་དྲུག་གི་འཇིག་རྟེན་གྱི་ཁམས་རེ་རེ་ནས་སངས་རྒྱས་སྟོང་དུ་སྒྲུབ་ནས་འགྲོ་བའི་དོན་མཛད་
པར་བཤད་པས་གདུལ་བྱའི་ཞིང་ཁམས་ཀྱང་གཞན་པས་རྒྱ་ཆེའོ། །བཞི་པ་དམ་པའི་ཆོས་པདྨ་དཀར་པོ་
ནས། འཕགས་པ་སྤྱན་རས་གཟིགས་དབང་ཕྱུག་ནི་དུས་གསུམ་གྱི་སངས་རྒྱས་རྣམས་ཀྱི་སྲས་ཀྱི་ཐུ་བོ་
ཡིན་པར་གསུངས་པས། བྱིན་རླབས་ཀྱང་གཞན་པས་ཆེ་བ་ཡིན་ནོ། །ལྔ་པ་ཕྱག་སྟོང་སྤྱན་སྟོང་གི་མདོ་
ལས། ཕྱག་སྟོང་འཁོར་ལོས་སྒྱུར་བའི་རྒྱལ་པོ་སྟོང་དུ་སྤྲུལ། སྤྱན་སྟོང་བསྐལ་པ་བཟང་པོའི་སངས་རྒྱས་
སྟོང་དུ་སྤྲུལ་ནས་གང་ལ་གང་འདུལ་དེ་ལ་དེ་སྟོན་པ་ལ་སོགས་པ་ཡོད་པས། ཕྲིན་ལས་ཀྱང་གཞན་ལས་
ལྷག་པར་གསུངས་སོ། །དྲུག་པ་སྙིང་རྗེ་རྣམ་པར་རོལ་བའི་མདོ་ (༡༠༧བ)ལས། སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་མི་མཇེད་ཀྱི་འཇིག་རྟེན་ན། འཛམ་བུའི་གླིང་བྱེ་བ་ཕྲག་བརྒྱ་དང་། སྤྲུལ་
པའི་སྐུ་རྒྱལ་བ་ཤཱཀྱ་ཐུབ་པ་བྱེ་བ་ཕྲག་བརྒྱ་དང༌། བྱང་ཆུབ་སེམས་དཔའ་སྤྱན་རས་གཟིགས་ཐུགས་རྗེ་
ཆེན་པོ་བྱེ་བ་ཕྲག་བརྒྱ་དང་། སྤྲུལ་པའི་རྒྱལ་པོ་བྱེ་བ་ཕྲག་བརྒྱ་དང་། ར་ས་འཕྲུལ་སྣང་གི་གཙུག་ལག་
ཁང་བྱེ་བ་ཕྲག་བརྒྱར་སྤྲུལ་ནས་འགྲོ་བའི་དོན་མཛད་པར་གསུངས་པས། ཇོ་བོ་ཐུགས་རྗེ་ཆེན་པོ་འདི་
སྤྱིར་ཁམས་གསུམ་གྱི་སེམས་ཅན་ཐམས་ཅད་ལ་དུས་གསུམ་གྱི་སངས་རྒྱས་ཐམས་ཅད་པས་དྲིན་ཆེ།
སྒོས་འཛམ་བུ་གླིང་པ་རྣམས་ལ་བཀའ་དྲིན་ཆེ། ཡང་སྒོས་སུ་བོད་ཁ་བ་ཅན་གདུལ་བྱར་གཟིགས་པས་
བཀའ་དྲིན་ཆེའོ། །སྤྱི་དོན་དྲུག་པ་ཐུགས་རྗེ་ཆེན་པོའི་ཆོས་ཉམས་སུ་བླང་ཐབས་ལ་དྲུག་ལས། དང་པོ་
- 177 -



མ་ཎི་བཀའ་འབུམ།
ལྟ་བ་ནི་ཆོས་ཐེག་པ་གཞན་དག་ལྟ་བ་འདོད་པ་གཞན་དབང་ཅན་དུ་སོང་བས། གྲུབ་མཐའ་རང་རང་གི་
ལྟ་བ་ལ་ཞེན་པས་གྲོལ་དུ་མ་བཏུབ་པས་སླར་བཅིངས་པ་ཡིན་ནོ། །ཐུགས་རྗེ་ཆེན་པོའི་ལྟ་བ་ལ་ཕྱོགས་
རིས་མེད་པས་ཕྱོགས་སུ་མ་ལྷུང་། མཐའ་དབུས་མེད་པས་རྒྱར་མ་ཆད་ཁས་ལེན་དང་བྲལ་བས་ལྟ་བ་ལ་
འདོད་པ་མེད་དོ། །གཉིས་པ་ཐུགས་རྗེ་ཆེན་པོའི་བསྒོམ་པ་བསྟན་པ་ནི། ཆོས་དང་ཐེག་པ་གཞན་ཐམས་
ཅད་ནི་སྒོམ་པ་གཞན་དབང་ཅན་དུ་སོང་ནས་བསྒོམ་བྱ་སྒོམ་བྱེད་སྒོམ་ཉམས་གསུམ་ལ་ཞེན་ནས། རང་
སེམས་སྒོམ་མེད་དུ་མ་ཤེས་པར་རྩོལ་སྒྲུབ་ཀྱི་འདོད་པས་བཅིངས་པས་སྒྲུབ་ཏུ་མ་སྟེར་རོ། །ཐུགས་རྗེ་
ཆེན་པོའི་སྒོམ་པ་ལ་སྒོམ་བྱེད་ཀྱི་བདག་མ་གྲུབ་བདག་ཏུ་འཛིན་པ་དང་བྲལ། བསྒོམ་བྱའི་ཡུལ་མ་གྲུབ་
བདག་གིར་འཛིན་པ་དང་བྲལ། སྒོམ་པའི་ཉམས་མ་གྲུབ་སྟེ་སྟོང་གསལ་རང་བྱུང་རང་གྲོལ་བས་ཞེན་པ་
མེད་པར་གནས་སོ། །གསུམ་པ་ཐུགས་རྗེ་ཆེན་པོའི་སྤྱོད་པ་བསྟན་པ་ནི་ཆོས་ཐེག་པ་གཞན་དག་སྤྱོད་པ
གཉིས་འཛིན་བླང་དོར་ཅན་དུ་སོང་བས་གཟུང་འཛིན་གཉིས་ཀྱི་འདོད་པས་བཅིངས་ནས་རང་གྲོལ་དུ་
མ་སྟེར་བ་ཡིན་ནོ། །ཐུགས་རྗེ་ཆེན་པོའི་སྤྱོད་པ་ནི། སྣང་བ་རིས་མེད་(༡༠༨ན)རྒྱ་ཡན་དུ་གྲོལ་པས་གང་
ཤར་མི་འགགས་མི་སྤོང་། མི་བསྒྱུར་ཏེ། རང་ཤར་རང་གྲོལ་རྗེས་མེད་དམིགས་མེད་དངོས་མེད་དུ་རྒྱུས་
འདེབས་པས། སྤྱོད་པ་རང་ཤར་རང་གྲོལ་ལོ། །བཞི་པ་ཐུགས་རྗེ་ཆེན་པོའི་འབྲས་བུ་ནི་ཆོས་ཐེག་པ་
གཞན་དག་འབྲས་བུ་ནི་ཆོས་ཐེག་པ་གཞན་དག་འབྲས་བུ་སྒྲུབ་བྱེད་གཞན་དབང་ཅན་དུ་སོང་བས་སྐུ་
གསུམ་གཞན་ནས་སྒྲུབ་སྟེ། རང་སེམས་སྐུ་གསུམ་དུ་མ་ཤེས་པས་མ་གྲུབ་སྟེ་འབྲས་བུ་ཐོབ་པར་དཀའོ། །
ཐུགས་རྗེ་ཆེན་པོའི་འབྲས་བུ་ནི་ལོགས་ནས་སྒྲུབ་ཏུ་མེད་དེ་རང་ལ་གནས། སེམས་ཉིད་སྟོང་པར་འདུག་
པ་དེ་ཆོས་ཀྱི་སྐུ། སྟོང་ལ་གསལ་བར་འདུག་པ་དེ་ལོངས་སྤྱོད་རྫོགས་པའི་སྐུ། དུག་ལྔ་རྣམ་རྟོག་རང་
བྱུང་དུ་ཤར་ནས་སྟོང་གསལ་ངང་དུ་གྲོལ་བ་དེ་སྤྲུལ་པའི་སྐུའོ། །འབྲས་བུ་སྐུ་གསུམ་རང་ཆས་ཡིན་ནོ། །
ལྔ་པ་དབང་པོ་འབྲིང་གིས་ཉམས་སུ་བླང་བ་ལ། སྣང་བ་སྐུའི་འཁྱེར་སོ་ནི། ཕྱི་སྣོད་ཀྱི་འཇིག་རྟེན་དང་།
སྣང་ཚད་ཐམས་ཅད་ཐུགས་རྗེ་ཆེན་པོའི་ཞིང་ཁམས་དང་གཞལ་ཡས་ཁང་དུ་འཁྱེར། ནང་བཅུད་ཀྱི་
སེམས་ཅན་ཐམས་ཅད་ཐུགས་རྗེ་ཆེན་པོའི་སྐུར་འཁྱེར། གྲག་པ་ལུང་གི་འཁྱེར་སོ་ནི། སེམས་ཅན་ནི་
- 178 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྐད་དང་། འབྱུང་བའི་སྒྲ་དང་། རྟེན་འབྲེལ་གྱི་སྒྲ་ལ་སོགས་པ་ཐམས་ཅད། ཨོཾ་མ་ཎི་པདྨེ་ཧཱུཾ་ཞེས་པའི་
སྒྲ་འཁྱེར། དྲན་རྟོག་ཐུགས་ཀྱི་འཁྱེར་སོ་ནི། སེམས་སྟོང་གསལ་འཛིན་མེད་ངང་ལས་ཐམས་ཅད་རང་
བྱུང་དུ་སྐྱེས་ནས་སྟོང་གསལ་ངང་དུ་གྲོལ་བར་ངེས་སོ། །དྲུག་པ་དབང་པོ་ཐ་མས་ཉམས་སུ་བླང་བ་ནི།
ལས་ཐ་མལ་གྱི་ཞེན་པ་སྤངས་ལ། ཐུགས་རྗེ་ཆེན་པོའི་སྐུ་སྣང་ལ་རང་བཞིན་མེད་པར་སྒོམ། ངག་ཐ་
མལ་གྱི་ཞེན་པ་སྤངས་ལ། ཨོཾ་མ་ཎི་པདྨེ་ཧཱུཾ་ཞེས་རྒྱུན་ཆད་མེད་པར་བཟླས། ཡིད་ཐ་མལ་གྱི་ཞེན་པ་
སྤངས་ལ་རང་ཤར་རང་གྲོལ་སྟོང་གསལ་ངང་ལ་བཞག་གོ །དེ་ལྟར་ཉམས་སུ་བླངས་པས་ལུས་ཐུགས་
རྗེ་ཆེན་པོའི་སྐུར་གྲོལ། ངག་ཐུགས་རྗེ་ཆེན་པོའི་གསུང་དུ་གྲོལ། ཡིད་ཐུགས་རྗེ་ཆེན་པོའི་ཐུགས་སུ་
གྲོལ། ཚེ་འདི་ལ་ཐུན་མོང་གི་དངོས་གྲུབ་ཞི་རྒྱས་དབང་དྲག་དང་། ཕྱི་(༡༠༨བ)མ་ལ་ཐུགས་རྗེ་ཆེན་
པོའི་སྐུ་གསུང་ཐུགས་སུ་མངོན་པར་རྫོགས་པར་བྱང་ཆུབ་པར་གདོན་མི་ཟའོ། །སྤྲུལ་པའི་རྒྱལ་པོའི་
ཞལ་གདམས་ཆོས་པ་ཆོས་དང་མི་ལྡན་པ་ཆོས་ལ་གཟུད་པ་དང་ཆོས་བྱེད་ལུགས་མ་ནོར་བ་ཐུགས་རྗེ་
ཆེན་པོའི་ཆོས་ལ་གཟུད་པའི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོའི་
ཞལ་གདམས། སྔགས་པ་སྔགས་དང་མི་ལྡན་པ་ཆོས་ལ་གཟུད་པའི་རིམ་པ་ལ། སྤྱིར་གསང་སྔགས་ལ་
ཤེས་པར་བྱ་བའི་དངོས་པོ་ལྔ་དང་ལྡན་དགོས་པར་བསྟན་པ་ནི གཟུགས་བརྙན་གྱི་དཀྱིལ་འཁོར་
བཞེངས་སུ་གསོལ་བ་དང༌། ཏིང་ངེ་འཛིན་གྱི་དཀྱིལ་འཁོར་སེམས་ལ་སྒམ་པ་དང་། རང་བཞིན་གྱི་
དཀྱིལ་འཁོར་གནས་ནས་སྤྱན་དྲང་བ་དང་། བསྐྱེད་པའི་རིམ་པ་ལ་བློ་སྦྱང་བ་དང་། རྫོགས་པའི་རིམ་
པས་རྒྱས་གདབ་པ་དང༌། དེ་རྣམས་གསང་སྔགས་སྤྱིའི་སྒྲུབ་ཚུལ་ཏེ། འདིར་ཐུགས་རྗེ་ཆེན་པོ་སྒྲུབ་པ་ལ་
ཡང་དེ་ལྟར་ཤེས་པར་བྱའོ། །གཉིས་པ་སྔགས་ལ་ཡིད་ཆེས་པས་ཉམས་སུ་བླངས་ན་འབྲས་བུ་ཚེ་གཅིག་
ལ་སངས་རྒྱ་བར་བསྟན་པ་ནི། གསང་སྔགས་ཐབས་ཟབ་ལམ་མྱུར་བས་ཚུལ་བཞིན་དུ་བསྒྲུབས་ན་ཚེ་
འདི་ཉིད་ལ་སངས་རྒྱ་བས། གསང་སྔགས་ཀྱི་ལྟ་བ་ཐབས་ཤེས་རབ་དང་དབྱིངས་ཡེ་ཤེས་གཉིས་སུ་
མེད་པ་ཡིན་པས། ད་རེས་ཐུགས་རྗེ་ཆེན་པོའི་ཆོས་འདི་ཡང་ལྟ་བ་དབྱིངས་ཡེ་ཤེས་གཉིས་སུ་མེད་པ།
- 179 -



མ་ཎི་བཀའ་འབུམ།
སྒོམ་པ་ཐབས་ཤེས་གཉིས་མེད། སྤྱོད་པ་སྟོང་པ་དང་སྙིང་རྗེ་དབྱེར་མེད་དུ་བསྒོམས་ནས་སྙིང་པོ། ཨོཾ་མ་
ཎི་པདྨེ་ཧཱུྃ་ཞེས་བགྲངས་ན། ཚེ་འདི་ལ་སངས་རྒྱ་བ་ལ་ཐེ་ཚོམ་མེད་དོ། །གསུམ་པ་གསང་སྔགས་ཟབ་
པས་ཁྱེ་ཉེན་ཆེ་བར་བསྟན་པ་ནི། ཆོས་གཞན་སྤྱད་མ་ལེགས་པའི་རྣམ་སྨིན་རིམ་པས་འོང་སྟེ། ཉན་ཐོས་
ཀྱི་འདུལ་ཁྲིམས་ལ་སོགས་པ་ནི་ལེགས་པའི་ཡོན་ཏན་གྱི་འབྲས་བུ་ཡང་ས་སྦྱངས་ལམ་བགྲོད་ནས་ཐོབ་
ལ། མ་ལེགས་པའི་རྣམ་པར་སྨིན་པ་ཡང་རིམ་པར་འབྱུང་ངོ༌། །གསང་སྔགས་ཀྱི་ཆོས་ནི་ཐུན་མོང་མ་
ཡིན་པས་རྣམ་སྨིན་ལེགས་ཉེས་གཉིས་ཀ་ (༡༠༩ན)དྲག་ལ་མྱུར་བས། དཔེར་ན་སྦྲུལ་སྨྱུག་དོང་དུ་
བཅུག་པ་དང་འདྲ་བས་ཡར་འགྲོ་མར་འགྲོ་གཉིས་ལས་མེད་དོ། །དཔེས་ཐུགས་རྗེ་ཆེན་པོའི་ཆོས་འདི་
སྒྲུབ་པ་ལ་དམ་ཚིག་དང་ལྡན་ན་མྱུར་དུ་སངས་རྒྱ་ལ་མི་ལྡན་ན་དམྱལ་བར་སྐྱེའོ། །དེས་ན་གསང་སྔགས་
ཁྱེ་ཉེན་ཆེའོ། །བཞི་པ་ཐེག་པ་འོག་མ་ལ་སྨད་ན་ལྟུང་བར་འགྱུར་བས་མི་སྨད་པར་བསྟན་པ་ནི། ཐེག་པ་
འོག་མར་སྲུང་སྡོམ་དང་མཚན་མའི་ཆོས་སྦྱོང་མདོ་འདོན་དང་། བསྐོར་བ་དང་ཚ་ཚ་གདབ་པ་ལ་སོགས་
པ་ལ་དགག་པ་དང་སྨད་པར་མི་བྱ། ཐེག་པ་འོག་མའི་ཆོས་མས་འཛེག་མི་སྤོང་ཞིང་། ཐེག་ཆེན་གྱི་ཆོས་
ཡས་འབིགས་དང་དུ་ལེན་པ་ཡིན་ནོ། །ད་རེས་ཐུགས་རྗེ་ཆེན་པོའི་ཆོས་གཞུང་གིས་ཀུན་རྫོབ་མཚན་
མའི་ཆོས་དང་། དོན་དམ་མཚན་མ་མེད་པའི་ཆོས་གཉིས་བདེན་པ་དབྱེར་མེད་པར་སྤྱད་ནས་ཕྱོགས་
རིས་བླང་དོར་མེད་པ་ཉམས་སུ་བླངས་པས་རྫོགས་པའི་སངས་རྒྱས་ཀྱི་རྒྱུར་འགྲོ་བ་ཡིན་ནོ། །ལྔ་པ་
ཐེག་པ་འོག་མ་བས་གསང་སྔགས་ལ་སྐུར་པ་བཏབ་ན་ལྟུང་གནས་སུ་འགྲོ་བར་བསྟན་པ་ནི། དུས་ཕྱི་
མའི་གང་ཟག་ཐེག་པ་དམན་པ་ལ་ཞེན་པ་བློ་ཆུང་བས་གསང་སྔགས་བསྐྱེད་རྫོགས་ཟབ་མོའི་དོན་མ་
མཐོང་བར་ཆོས་མ་ཡིན་ཟེར་བ་སྙིང་རྗེ་བས། མནར་མེད་པའི་སེམས་ཅན་དམྱལ་བོར་སྐྱེའོ། །དྲུག་པ་
གསང་སྔགས་ཀྱི་ཆོས་དང་དུ་མི་ལེན་པ་མཚན་ཉིད་ལ་ཞེན་པས་ལམ་རིང་བར་བསྟན་པ་ནི། གསང་
སྔགས་ཀྱི་ལམ་ཟབ་མོ་ཚེ་འདི་ལ་རྒྱུ་ལུས་ངག་ཡིད་གསུམ་མ་སྤངས་པར། འབྲས་བུ་སངས་རྒྱས་ཀྱི་སྐུ་
གསུང་ཐུགས་སུ་ད་ལྟ་ཉིད་ནས་སངས་རྒྱས་པར་བྱེད་པ། གྲུབ་ཐག་ཉེ་ལ་དངོས་གྲུབ་ཆེ་བ་སྤངས་ནས་
མཚན་ཉིད་ལ་ཞེན་པ་དེ་བསྐལ་པ་གྲངས་མེད་གསུམ་དུ་ཚོགས་བསགས་ནས་ལམ་ལྔ་ས་བཅུ་བགྲོད་དེ།
- 180 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ས་བཅུ་རྒྱུན་གྱི་ཐ་མ་ལ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཤེས་བྱའི་སྒྲིབ་པ་སྦྱངས་ནས། གདོད་སངས་
རྒྱས་པ་དེ་དུས་རིང་ངོ༌། །བདུན་པ་བློ་ཆུང་གི་གང་ཟག་གིས་སྔགས་ལ་སྐུར་པ་བཏབ་པའི་སྐྱོན་བསྟན་པ་
ནི། བློ་དམན་ཤེས་རབ་ཆུང་བ་སྔགས་ཀྱི་དོན་ལ་སྐྲག་པའི་སྐྱེས་བུས་(༡༠༩བ)གསང་སྔགས་ཀྱི་ཆོས་
དང༌། ཉམས་སུ་ལེན་པའི་གང་ཟག་ལ་སྐུར་པ་བཏབ་ན། ལས་ཀྱི་རྣམ་པར་སྨིན་པས་སེམས་ཅན་
དམྱལ་བ་ཆེན་པོར་འགྲོའོ། །བརྒྱད་པ་གསང་སྔགས་ཀྱི་ཆོས་གཞུང་བཞིན་དུ་མ་སྤྱད་པའི་སྐྱོན་བསྟན་པ་
ནི། སྔགས་ཀྱི་སྒོ་དབང་ཡིན་ཡང་དབང་མ་ཐོབ། གསང་སྔགས་ཀྱི་སྲོག་དམ་ཚིག་ཡིན་ཡང་དམ་ཚིག་མི་
སྲུང་། བཀའ་དང་གཞུང་ནས་གསུངས་པ་བཞིན་མི་སྒྲུབ་ན། གསང་སྔགས་སྤྱོད་པར་ཁས་བླངས་ཀྱང་
གསང་སྔགས་ཀྱི་ཕྱོགས་ནའང་མི་ཉེ་བས་ངན་འགྲོའི་འཇིག་རྟེན་དུ་ལྟུང་ངོ༌། །དགུ་པ་གསང་
འཚལ་བར་སྤྱད་པའི་སྐྱོན་བསྟན་པ་ནི། གསང་སྔགས་ཐབས་ཟབ་མོ་རྟོགས་པར་དཀའ་བ་བསྒྲུབས་ན་
ཚེ་འདིར་འཚང་རྒྱ་བ་དེའི་དོན་མ་རྟོགས་ཉམས་སུ་བླངས་པས། དམ་ཚིག་མེད་པ་ནད་གདོན་གྱིས་ཉེན་
པའི་སར་ཐེག་པ་ཀུན་བསྡུས་ཏེ། སྦས་པའི་གསང་རྫས་ལྷ་དང་དཀྱིལ་འཁོར་གཏོར་མ་ལ་སོགས་པ་
མངོན་སུམ་དུ་བསྟན་ནས་གང་དང་ཕྱག་རྒྱ་འཛབ་དང་སྙིང་པོ་ཐམས་ཅད་བོན་བསྒྱུར་བྱས་ན། བདེ་
བར་གཤེགས་པའི་བཀའ་དང་བླ་མའི་གདམས་ངག་གསང་སྔགས་གསང་བར་བཤད་པ་དང་འགལ་
བས། ཚེ་འདིར་ཡང་བཀྲ་མི་ཤིས་རིགས་རྒྱུད་ཆད་ནོར་ཡལ་དགྲ་སྡང་ཕྱི་མ་དམྱལ་བར་ལྟུང་ངོ༌། །བཅུ་
པ་གསང་སྔགས་ནོར་ཕྱིར་བྲིམས་པའི་སྐྱོན་བསྟན་པ་ནི། གསང་སྔགས་ཀྱི་ཆོས་ཟབ་མོ་ཟས་སྐོམ་ནོར་
རྫས་ཀྱི་ཕྱིར་སྟོན་ཞིང་རྙེད་པ་ཚོལ་བ་དེ་ལོག་འཚོ་ཡང་དག་པ་ཡིན་ཏེ། གསེར་ཕྱེ་སྦང་ཕྱེད་བཙོངས་
པའམ། ཙནྡན་སོལ་བར་བཙོས་པ་དང་འདྲའོ། ཁྱད་པར་ཐུགས་རྗེ་ཆེན་པོའི་ཆོས་གསང་སྔགས་ཟབ་མོ་
ནོར་དུ་བཙོངས་ན་ལོག་འཚོ་ཡིན་པས་རྣམ་སྨིན་ཡི་དགས་སུ་སྐྱེའོ། །བཅུ་གཅིག་པ་གསང་སྔགས་ཀྱི་
སྲོག་གམ་རྩ་བ་དམ་ཚིག་ཡིན་པར་བསྟན་པ་ནི། བྱ་བའི་རྒྱུད་ཀྲི་ཡའི་དམ་ཚིག་ཏུ་ལུས་ངག་ཡིད་གསུམ་
བསྲུང་བ་ནི། ཐེག་པ་ཐུན་མོང་གི་བསླབ་པ། སྲོག་གཅོད། མ་བྱིན་ལེན། འདོད་ལོག །རྫུན། ཕྲ་མ། ཚིག་
རྩུབ། ངག་འཁྱལ། བརྣབ་སེམས། གནོད་སེམས། ལོག་ལྟ་དང་བཅུ་བསྲུང་། བླ་མེད་དཀོན་(༡༡༠ན)
- 181 -



པ་
མ་ཎི་བཀའ་འབུམ།
མཆོག་གསུམ་མཆོད། བླ་མ་སངས་རྒྱས་རྡོ་རྗེ་འཆང་དངོས་སུ་བསམས་ལ་སྤྱི་བོར་བཀུར་རོ། །མཆེད་
གྲོགས་ལ་གདུང་སེམས་བསྐྱེད་ལ་རྩོད་པ་དང་ལྐོག་འཕྱས་ལ་སོགས་པ་སྤང་ངོ༌། ཁ་ཟས་སྒོག་ཆང་ཤ་
ལ་སོགས་པ་སྤང་། ལྷའི་གདན་ཁྲི་དང་ཆོས་ཁྲིའི་སྟེང་དུ་མི་འདུག །ལྷ་ལ་ཕུལ་བའི་བཤོས་མི་ཟ་མཆོད་
ཆུ་མི་འཐུང་། མེ་ཏོག་རྙིང་པ་ལ་སོགས་པ་ལྷ་ལ་མིས་ཕུལ་བའི་མཆོད་རྫས་ལ་མི་འགོམ་མོ། ཁྲུས་དང་
གཙང་སྦྲ་ལ་བརྩོན་པར་བྱ། སྐུ་གཟུགས་དང་མཆོད་རྟེན་དང་བླ་མའི་གྲིབ་མ་ལ་མི་འགོམ་མོ། །དམ་
ཚིག་ཉམས་པར་ཚུལ་བཞིན་དུ་བསྲུངས་ན། བདག་དག་པ་སྔགས་དག་པ་རྫས་དག་པ་སྟེ། དག་ པ
གསུམ་གྱིས་བསྒྲུབས་ན། མི་ཚེ་གསུམ་ལ་རིགས་གསུམ་ གྱི་དངོས་གྲུབ་ཐོབ་བོ། །བཅུ་གཉིས་པ་རྣལ་
འབྱོར་ཡོ་གའི་དམ་ཚིག་བསྲུངས་མཚམས་བསྟན་པ་ནི། སྤྱིའི་དམ་ཚིག་གསུམ་ལ། དཀོན་མཆོག་གསུམ་
མི་སྤང་བ་དང་། རྡོ་རྗེ་སློབ་དཔོན་གཉན་པར་བཀུར་དང༌། སྔགས་དང་ཕྱག་རྒྱ་དཀྱིལ་འཁོར་བླང་
བའོ། །རྩ་བའི་དམ་ཚིག་ཏུ་རྩ་བ་བཞི་ཡན་ལག་བརྒྱད་བསྲུངས་ལ། དུས་བཟང་པོ་ལ་ཁྲུས་དང་གཙང་
སྦྲ་ཉེ་རེག་དང་འཐོར་འཐུང་། ཡོ་བྱད་མངར་གསུམ་དཀར་གསུམ་དང་ལྡན་པར་བྱའོ། །མངོན་པར་བྱང་
ཆུབ་པ་ལྔའི་སྒོ་ནས་བརྩོན་པར་བསྒྲུབས་ན་ཚེ་གསུམ་གྱིས་འབྲས་བུ་རྡོ་ རྗེ་འཆང་གི་སྐུ་ཐོབ་བོ། །
བཅུ་གསུམ་པ་སྔགས་ནང་པ། བསྐྱེད་པ་མ་ཧཱ་ཡོ་ག་དང་། རྫོགས་པ་ཨ་ནུ་ཡོ་གའི་དམ་ཚིག་བསྲུངས་
མཚམས་ནི། སྐུའི་དམ་ཚིག་ཏུ་རང་གི་ལུས་སྲོག་བསྐྱེད་པའི་ཕ་མ་དང༌། རང་གི་བློའི་མ་རིག་པ་སེལ་
བའི་སློབ་དཔོན་དང་། དམ་ཚིག་གཅིག་གིས་སྤེལ་བའི་མཆེད་དང་ལྕམ་དྲལ་རྣམས་ལ། ལུས་ཀྱི་སྒོ་ནས
ཕ་མ་ལ་སྲི་ཞུ་བསྐྱེད། སློབ་དཔོན་ལ་བཀུར་སྟི་དང་ཞབས་ཏོག་བྱ། མཆེད་ལྕམ་ལ་ཕན་སེམས་བསྐྱེད།
ངག་གི་སྒོ་ནས་ཕ་མ་ལ་འཇམ་པོར་སྨྲ། སློབ་དཔོན་ལ་ཞེ་ས་དང་མཆེད་གྲོགས་ལ་གསོང་པོར་སྨྲ། ཡིད་
ཀྱི་སྒོ་ནས་ (༡༡༠བ)ཕ་མ་ལ་དྲིན་གྱི་བསམ་པ་བསྐྱེད། སློབ་དཔོན་ལ་མོས་གུས་ཀྱི་བསམ་པ་བསྐྱེད།
མཆེད་ལྕམ་ལ་གདུང་སེམས་བསྐྱེད་དོ། །སྐུའི་དམ་ཚིག་མི་བསྲུང་བར་དྲིན་ཅན་གྱི་ཕ་མ་ཁྱད་དུ་གསོད།
གསང་སྔགས་ཀྱི་བླ་མ་ལ་ངན་སེམས་ཀྱིས་སྨོད་ཅིང་དཔྱས་འདོགས་ཁོ་ན་འཇུག །ཕྲག་དོག་གིས་
མཆེད་ལྕམ་ལ་ཡིད་འཁོན་དང་ཟུར་འགྲས་བྱས་ན། བླ་མ་ལ་དམ་ཚིག་ཉམས་པས་དམྱལ་བར་འགྲོ །
- 182 -



རྡོ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཕ་མ་ལ་དམ་ཚིག་ཉམས་ན་ཡི་དགས་སུ་འགྲོ །མཆེད་ལྕམ་ལ་དམ་ཚིག་ཉམས་ན་བྱོལ་སོང་དུ་འགྲོའོ། །
གསུང་གི་དམ་ཚིག་བསྲུང་མཚམས་ནི། ཡི་དམ་ལྷའི་ཏིང་ངེ་འཛིན་ཆོ་ག་རྣམ་པ་གསུམ་གྱིས་བསྐྱེད་
པའམ་མངོན་པར་བྱང་ཆུབ་པ་ལྔས་བསྐྱེད་པའམ། ཏིང་ངེ་འཛིན་གསུམ་གྱིས་བསྐྱེད་པའམ། སྐད་ཅིག་
ས་ཀྱིས་བསྐྱེད་པའམ་གང་ཡང་རུང་བས་བསྐྱེད་ལ་ལྷ་གང་ཡིན་གྱི་སྙིང་པོ་རྩ་སྔགས་བགྲང་།
ཕྱག་མཆོད་བསྟོད་པ་རབ་ཀྱིས་ཐུན་དགུ་དང་། འབྲིང་གིས་ཐུན་བཞིའམ་གསུམ། ཐ་མས་ཀྱང་ཉིན་རེ་
ནུབ་རེ་ལ་ཐུན་རེ་བསྒོམ་མོ། །གསུང་གི་དམ་ཚིག་ཉམས་པའི་སྐྱོན། ཏིང་ངེ་འཛིན་མེད་པར་འདོད་པ་ཞེ་
ལ་སྒྲུབ། འཛབ་བཟླས་མི་བྱེད་པར་ལོང་གཏམ་བྱེད། ཕྱག་རྒྱ་མི་བྱེད་པར་གཞན་ནོར་ལ་མ་བྱིན་པར་
ལེན་པ་ཕྱི་མ་ལ་ངན་སོང་གི་གཡང་སར་ལྟུང་ངོ༌། །ཐུགས་ཀྱི་དམ་ཚིག་བསྲུང་མཚམས་ནི། དམ་ཉམས་
པ་གསང་སྔགས་ཀྱི་ཆོས་ལས་ལོག་པ་དང་། དམ་ཚིག་དང་མ་འདྲེས་པ་དབང་མ་ཐོབ་པ་དང་། དད་པ་
མེད་པ་མི་སྐྱ་ཕོ་མོ་ལྟ་བུ་སྣོད་དང་མི་ལྡན་པ་ལ་གསང་སྔགས་ཟབ་མོ་གསང་བར་འོས་པས། ཤིན་ཏུ་
ཟབ་པ་གསང་བར་གཉེར་གཏད་པ་རྣམས་སྤེལ་བར་མི་བྱ། ཐུགས་ཀྱི་དམ་ཚིག་གཏམས་པའི་སྐྱོན་ནི།
གསང་སྔགས་ཀྱི་གབ་སྦས་མངོན་དུ་ཕྱུང་ནས་སྣོད་དང་མི་ལྡན་པ་རྣམས་ལ་བཤད་ན་ཐུགས་ཀྱི་དམ་
ཚིག་ཉམས་པའི་དབང་གིས་དམྱལ་བར་ལྕེ་ལ་ཞིང་རྨོད་པའམ་ལྕགས་ཀྱི་ཕུར་པ་འདེབས་པར་སྐྱེའོ། །
བཅུ་བཞི་པ་ཐུགས་རྗེ་ཆེན་པོ་འདི་རྫོགས་པ་ཆེན་པོ་ཡང་ཡིན་ཏེ། ཐུགས་རྗེ་ཆེན་པོ་སྤྱན་རས་(༡༡༡ན)
གཟིགས་བྲམ་ཟེའི་ཁྱེའུར་སྤྲུལ་པ་ལ། སློབ་དཔོན་དགའ་རབ་རྡོ་རྗེས། ཨོཾ་མ་ཎི་པདྨེ་ཧཱུཾ་ཞེས་པ་རྡོ་རྗེའི་
སྙིང་པོ་འབྲུ་དྲུག་པ་ལྟ་སྒོམ་གནད་ཀྱི་གདམས་པ་དྲུག་བཤད་དེ། རྫོགས་པ་ཆེན་པོའི་དམ་ཚིག་གསུམ་
ནི། འཁོར་བ་དང་མྱ་ངན་ལས་འདས་པ་ལ་སྤང་བླང་མེད་པར་རྟོགས་ཀྱང་འཁོར་བའི་ཆོས་ལ་ཞེན་པ་
སྤང་། སངས་རྒྱས་དང་སེམས་ཅན་གཉིས་སུ་མེད་པར་རྟོགས་ཀྱང་གནས་ལུགས་ཡང་དག་པའི་དོན་ལ་
བརྟན་པར་བྱ། བྱས་པའི་ཆོས་ཀྱིས་སངས་མི་རྒྱ་བར་ཤེས་ཀྱང་སྒྲིབ་པ་སྦྱོང་བའི་ཆོས་སྤྱོད་རྒྱུན་
་མི་
བཅད་དོ། །དམ་ཚིག་ཉམས་པའི་སྐྱོན་ནི། གནས་ལུགས་བཞི་ལ་བཞག་ནས་རང་ལུས་ཐ་མལ་པར་
བསྡད། ལྟ་བ་ཡར་ལ་མཐོ་ཡང་འཁོར་བ་ལས་མི་ཐར་བར་མར་ལྟུང་ངོ༌། །བཅོ་ལྔ་པ་ཐུགས་རྗེ་ཆེན་
- 183-



མ་ཎི་བཀའ་འབུམ།
པོའི་ཆོས་འདི་བྱང་ཆུབ་སེམས་དཔའ་བློ་གྲོས་རིན་ཆེན་གྱིས་སློབ་དཔོན་ཀླུ་སྒྲུབ་ལ་ཕྱག་རྒྱ་ཆེན་པོར་
བཤད། ཕྱག་རྒྱ་ཆེན་པོའི་དམ་ཚིག་གསུམ་ལ་སྣང་སྲིད་ཕྱག་རྒྱ་ཆེན་པོར་ཤེས་བྱར་སྣང་བ་རང་དགར་
མི་བཏང་། ཐ་མལ་ཤེས་པ་མ་བཅོས་པ་ཡིན་ཡང་རྣམ་རྟོག་རང་དགར་མི་བཏང་། མ་བཅོས་གཉུག་མའི་
ངང་ལ་སྒོམ་དུ་མེད་ཀྱང་ཡེངས་མེད་ཀྱི་བྱ་ར་དང་མི་འབྲལ་བར་བྱའོ། །དམ་ཚིག་ཉམས་པའི་སྐྱོན་ནི་
གཉུག་མ་ལམ་དུ་མ་སློངས་པར་ལུས་བདེ་སེམས་བདེར་བཞག་པས་འཆི་ཁར་སྒོམ་དང་འགྲེས་ནས་
འཁོར་བ་ལས་མི་ཐར་རོ། །བཅུ་དྲུག་པ་དམ་ཚིག་ཉམས་པའི་སྐྱོན་གྱིས་ཉམས་གྲིབ་གཞན་ལ་ཕོག་པར་
བསྟན་པ་ནི། དམ་ཚིག་ཉམས་པའི་གྲིབ་མ་མི་གཙང་བ་དང་ཉམས་པ་གཙང་མ་ལ་འགོ་བས་དེ་ལ་
འཛེམ་པར་བྱ། དཔེར་ན་བཟའ་ཤིང་གི་ར་བར་དུག་གི་སྡོང་པོ་ཅིག་སྐྱེས་ན། དུག་གི་སྡོང་པོ་དང་བཟའ་
ཤིང་དེ་ན་ཇི་ཙམ་ཡོད་པ་དུག་ཏུ་བཏང་ནས་མེད་པར་བྱེད་དོ། །གཟའ་ཤིང་གི་བདག་པོས་དུག་དེ་
མཐོང་མ་ཐག་ཏུ་རྩ་བ་ནས་ཕྱུང་ནས་གཞན་དུ་བོར་ན་བཟའ་ཤིང་རྣམས་དུག་ཏུ་མི་འགྲོའོ། །དེ་བཞིན་
དུ་གང་ཟག་བླ་མ་དང་འཁོན་པའམ། ཆོས་ལས་ལོག་པའམ། ལུས་ངག་ཡིད་གསུམ་གྱི་དམ་ཚིག་མི་
(༡༡༡བ)གཙང་བ་དེ་ཆེད་དུ་མི་བསྟེན་པར་ཕྱལ་བར་འཇོག །དེ་དང་ཁ་འདྲེས་ཤིང་སྒྲུབ་པ་གཅིག་ཏུ་
བྱས་ན་ཉམས་གྲིབ་དང་ཉེས་པ་སྣ་ཚོགས་འཕེལ་ནས་ནད་དང་ཡམས་བག་འགོ །ཕྱི་མ་ལ་སྒྲིབ་པར་
འགྱུར་བས་སྤང་བར་བྱའོ། དཔེར་ན་འོ་མ་རུལ་བ་ཉུང་ངུ་མ་ཅིག་མང་པོ་མ་རུལ་བའི་ནང་དུ་བླུགས་ན་
ཐམས་ཅད་རུལ་ནས་འགྲོ་བ་བཞིན་དུ། དམ་ཚིག་ཉམས་པའི་སློབ་མ་དང་དམ་འདྲེས་ན་ཚེ་འདི་ལ་ནད་
དང་སྡུག་བསྔལ་མང་། བཀྲ་མི་ཤིས། ཕྱི་མ་ལ་དེས་སྦྲེལ་ནས་བེ་སྦྲེལ་གཡང་ལ་ལྟུང་བ་བཞིན་དུ་ངན་
སོང་དུ་འགྲོ་བས་རང་རེ་དང་འདྲིས་པར་མི་བྱ་ཞིང་། ལུང་པ་གཅིག་གི་ཆུ་ལ་ཡང་ལྷན་ཅིག་ཏུ་མི་འཐུང་
ངོ་། །བཅུ་བདུན་པ་གསང་སྔགས་ལ་དམ་ཚིག་གཙོ་ཆེ་བས། དམ་ཚིག་གི་དཔེ་བསྟན་པ་ནི། དམ་ཚིག་
ས་གཞི་རིན་པོ་ཆེ་དང་འདྲ་སྟེ། ས་ལ་ཐམས་ཅད་བརྟེན་ཅིང་ལོ་ཐོག་ལ་སོགས་པ་སེམས་ཅན་གྱི་གསོས་
འབྱུང་བ་བཞིན་དུ། གསང་སྔགས་ཀྱི་སྒྲུབ་པ་ཐམས་ཅད་གཞི་ཐམས་ཅད་དམ་ཚིག་གིས་བཟུང་ན་
མཆོག་དང་ཐུན་མོང་གི་དངོས་གྲུབ་ཅི་འདོད་འབྱུང་ངོ་། །དམ་ཚིག་རིན་པོ་ཆེ་དབང་གི་རྒྱལ་པོ་དང་འདྲ་
- 184 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྟེ་མ་ཉམས་ན་ཅི་བསམས་པ་ཐམས་ཅད་གསོལ་བ་བཏབ་པ་ཙམ་གྱིས་འབྱུང་ངོ་། །དམ་ཚིག་མཁར་
དང་འདྲ་སྟེ་མ་ཉམས་ན་གཟུགས་ཅན་གྱི་དགྲ་དང་གཟུགས་མེད་བགེགས་ཀྱི་འཇིགས་པ་དང་ཡང་མི་
འབྱུང་ངོ༌། །དམ་ཚིག་གྲུ་དང་འདྲ་སྟེ་མ་ཉམས་ན་འཁོར་བའི་ཆུ་བོ་ཆེན་པོ་ནས་ཐར་པའི་སྐམ་སར་སྒྲོལ་
བར་བྱེད་དོ། །དམ་ཚིག་མེ་དང་འདྲ་སྟེ་མ་ཉམས་ན་ལུས་ངག་ཡིད་གསུམ་སངས་རྒྱས་ཀྱི་སྐུ་གསུང་
ཐུགས་སུ་བསྒྱུར་ལ། ཉམས་ན་ལུས་ངག་ཡིད་གསུམ་ངན་སོང་གསུམ་དུ་ཚིག་པས་དམ་ཚིག་ཅེས་བྱའོ། །
བཅོ་བརྒྱད་པ་གསང་སྔགས་རིག་སྔགས་གཟུངས་སྔགས་གསུམ་ཡི་གེ་དྲུག་པ་ལ་མ་ལུས་པར་འདུས་
པར་བསྟན་པ་ནི། ཨོཾ་མ་ཎི་པདྨེ་ཧཱུཾ་ཞེས་པ་རྡོ་རྗེའི་སྙིང་པོ་ཡི་གེ་དྲུག་པ་སངས་རྒྱས་ཐམས་ཅད་ཀྱི་སྐུ་
འགྲུབ་པར་བྱེད་པ་འདི་ལ་འབད་ན་ཐུགས་རྗེ་ཆེན་པོའི་གསུང་འགྲུབ་པས་རིག་སྔགས་ཡིན་ནོ། །སྡིག་
པ་ཐམས་ཅད་ཟད་པར་བྱེད་(༡༡༢ན)ཅིང་། ནད་གདོན་བར་ཆད་སེལ་བས་གཟུངས་སྔགས་ཡིན་ནོ། །
ཚེ་འདི་ལ་ལུས་ངག་ཡིད་གསུམ་མ་སྤངས་གནས་སུ་དག་ནས་འབྲས་བུ་སངས་རྒྱས་ཀྱི་སྐུ་གསུང་ཐུགས་
ལྷུན་གྱིས་གྲུབ་པ
པར་སངས་རྒྱ་བས་གསང་སྔགས་ཡིན་ནོ། །ཨོཾ་མ་ཎི་པདྨེ་ཧཱུཾ་ཞེས་པ་རྡོ་རྗེའི་སྙིང་པོ་འབྲུ་
དྲུག་པ་འདི་རིག་སྔགས། གཟུངས་སྔགས་གསང་སྔགས་གསུམ་གྱི་རྩ་བ་ཡིན་པས། འདི་བཟླས་པས་
འགྲུབ་པ་ཡིན་ནོ། །རྒྱུན་དུ་བགྲངས་ཤིང༌། །ཟློས་ཤིག་ཅེས་གདམས་སོ། །སྤྲུལ་པའི་རྒྱལ་པོའི་ཞལ་
གདམས་གསང་སྔགས་དང་དམ་ཚིག་གི་གནད་ཀྱི་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོའི་
རྣལ་འབྱོར་གྱི་ཞལ་གདམས་ལ་བདུན། རྣལ་འབྱོར་ གྱི་ངོ་བོ་དང༌། ངེས་ཚིག་དང༌། དུས་དང༌། སྐྱོན་
དང༌། ཡོན་ཏན་དང་། དབྱེ་བ་དང་། ཉམས་སུ་བླངས་པའི་རྟགས་སོ། །དང་པོ་རྣལ་འབྱོར་གྱི་ངོ་བོ་ལ་
ལྔ་ལས། འདུན་པའི་རྣལ་འབྱོར་ནི། ཆོས་ལ་མོས་པ་སྐྱེས་པ་ལ་བྱ། རྩལ་ཆེན་འབྱོངས་པའི་རྣལ་འབྱོར་
ནི། རིག་པའི་རྩལ་འབྱོངས་པ་ལ་བྱ། རིག་ཆེན་འབྱོངས་པའི་རྣལ་འབྱོར་ནི། ཆོས་ལ་རང་བྱན་ཆུང་ནས་
རིག་པ་འབྱོངས་པ་ལ་བྱ། ལུང་ཆེན་ཁུངས་ཀྱི་རྣལ་འབྱོར་ནི། ཆོས་ལུང་རིགས་དང་མི་འགལ་བར་སྦྱོར་
ཤེས་པ་ལ་ བྱ། དབུགས་ཆེན་འབྱིན་པའི་རྣལ་འབྱོར་ནི། རིག་པ་རང་ ས་ཟིན་ནས་བྱར་མེད་ངང་ལ་
- 185 -



མ་ཎི་བཀའ་འབུམ།
གནས་པ་ལ་བྱའོ། །གཉིས་པ་ངེས་ཚིག་ལ་བཅུ་སྟེ། བྱ་བའི་རྣལ་མ་ལ་རྩོལ་མེད་ཀྱི་ངང་གིས་འབྱོར་ན་
རྣལ་འབྱོར་གྱི་ངེས་ཚིག་ཡིན། རང་གསལ་གྱི་རྣལ་མ་ལ་བསམ་མེད་ཀྱི་ངང་གིས་འབྱོར་ན་རྣལ་འབྱོར་
གྱི་ངེས་ཚིག་ཡིན། སེམས་ཉིད་བརྗོད་བྲལ་གྱི་རྣལ་མ་ལ་འགོས་པ་མེད་པར་འབྱོར་ན་རྣལ་འབྱོར་གྱི་
ངེས་ཚིག་ཡིན། སྣང་བ་སེམས་ཀྱི་འཁྲུལ་སྣང་ལ་འཛིན་མེད་རང་གོལ་དུ་འབྱོར་ན་རྣལ་འབྱོར་གྱི་ངེས་
ཚིག་ཡིན། རྣམ་རྟོག་རང་བྱུང་གི་རྣལ་མ་ལ་རང་ཞི་རང་དག་ཏུ་འབྱོར་ན་རྣལ་འབྱོར་གྱི་ངེས་ཚིག་ཡིན།
སེམས་ཉིད་བརྗོད་བྲལ་གྱི་རྣལ་(༡༡༢བ)མ་ལ་མ་བཅོས་རང་གསལ་གྱིས་འབྱོར་ན་རྣལ་འབྱོར་གྱི་ངེས་
ཚིག་ཡིན། ཆོས་ཉིད་རྣལ་མའི་ཐོག་ཏུ་གནས་ལུགས་རང་སར་འབྱོར་ན་རྣལ་འབྱོར་གྱི་ངེས་ཚིག་ཡིན།
སྒོམ་མེད་རྣལ་མའི་སྟེང་དུ་ཡེངས་མེད་ངང་གིས་འབྱོར་ན་རྣལ་འབྱོར་གྱི་ངེས་ཚིག་ཡིན། ཅེར་མཐོང་གི་
རྣལ་མའི་ཐོག་ཏུ་འཛིན་མེད་ཀྱི་ངང་གིས་འབྱོར་ན་རྣལ་འབྱོར་གྱི་ངེས་ཚིག་ཡིན། ཇི་བཞིན་གྱི་རྣལ་མ་
ལ་དེ་བཞིན་ཉིད་ཀྱི་ངང་གིས་འབྱོར་ན་རྣལ་འབྱོར་གྱི་ངེས་ཚིག་ཡིན་ནོ། །གསུམ་པ་རྣལ་འབྱོར་བྱ་བའི་
དུས་ནི་མི་ལུས་གཙང་མ་ཐོབ། སངས་རྒྱས་ཀྱི་བསྟན་པ་དང་འཛོམ། བླ་མ་དམ་པ་དང་མཇལ་དུ་ཡོད་
པའི་དུས་འདིར། དམ་པའི་ཆོས་ཉིད་རྣལ་མ་ལ་རང་རིག་པའི་དོན་གྱིས་འབྱོར་པས། རྣལ་འབྱོར་བྱེད་
པའི་དུས་ཡིན་ནོ། །བཞི་པ་རྣལ་འབྱོར་མ་བྱས་པའི་སྐྱོན་ནི། འཁོར་བ་ལས་མ་ཐར་བར་འགྲོ་དྲུག་གི་
གནས་སུ་འཁྱམས་པ་ལ་བྱའོ། །ལྔ་པ་རྣལ་
པ་འབྱོར་བྱས་པའི་ཡོན་ཏན་ནི། འཁོར་བ་ངན་སོང་གི་སྡུག་
བསྔལ་ལས་ཐར་ནས་འགྲོ་དྲུག་གི་གནས་སུ་མི་སྐྱེ་བ་ཡིན་ནོ། །དྲུག་པ་རྣལ་འབྱོར་གྱི་དབྱེ་བ་ལ་གཉིས་
ཏེ། ཐུན་མོང་གི་རྣལ་འབྱོར་བཅུ་དང༌། ཁྱད་པར་གྱི་རྣལ་འབྱོར་བཅུའོ། །དང་པོ་ཐུན་མོང་གི་རྣལ་འབྱོར་
བཅུ་ལ་རྣལ་འབྱོར་ཙམ་ནི། ཆོས་ལ་ཞུགས་པ་ཙམ་ལ་བྱ། མིང་ཙམ་གྱི་རྣལ་འབྱོར་ནི། ཆོས་ལ་མོས་པ་
ལ་བྱ། འདུན་པའི་རྣལ་འབྱོར་ནི། ཐེག་པ་མཆོག་ལ་མོས་ཤིང་གུས་པ་ལ་བྱ། ལས་དང་པོ་པའི་རྣལ་
འབྱོར་ནི། དགེ་སྡིག་གཉིས་འབྱེད་ཤེས་པ་ལ་བྱ། རིགས་ཆེན་འབྱེད་པའི་རྣལ་འབྱོར་ནི། ཐེག་པ་ཆེ་
ཆུང་གི་བྱེ་བྲག་བྱེད་པ་ལ་བྱ། སྤྱོད་པའི་རྣལ་འབྱོར་ནི། ཅི་བྱེད་ཆོས་སྤྱོད་ལས་མ་ཡེངས་པ་ལ་བྱ། རྣམ་
པར་སྨིན་པའི་རྣལ་འབྱོར་ནི། ཆོས་ཀྱི་སྒོར་ཞུགས་ནས་རྒྱུ་འབྲས་ལ་ཡིད་ཆེས་པ་ལ་བྱ། ལུང་ཆེན་ཐོབ་
- 186 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པའི་རྣལ་འབྱོར་ནི། ཆོས་ཀྱི་བཀའ་ལུང་མན་ངག་ཐོབ་པ་ལ་བྱ། མཚན་མ་རྟགས་ཀྱི་རྣལ་འབྱོར་ནི།
ལུས་ངག་ཡིད་གསུམ་ཐ་མལ་གྱི་ཤེས་པ་ལ་ལོག་པ་ལ་བྱ། འགྲོ་བ་འདྲེན་པའི་རྣལ་འབྱོར་ནི། ཆོས་ཀྱི་
འགྲོ་དོན་གང་ལ་གང་(༡༡ ༣ན)འོས་སུ་མཛད་པའོ། ཁྱད་པར་གྱི་རྣལ་འབྱོར་བཅུ་ལ། རྣལ་འབྱོར་ཆེན་
པོ་ནི། ཤེས་རབ་དབང་དང་ལྡན་པས་འགྲོ་དོན་ཐབས་ལམ་གྱི་སྤྱོད་པའོ། །ཤིན་ཏུ་རྣལ་འབྱོར་ནི། ཆོས་
ཉིད་མ་བཙལ་མཉམ་པར་འཇོག་པའོ། །ཡོངས་སུ་རྫོགས་པའི་རྣལ་འབྱོར་ནི། ལྟ་སྒོམ་སྤྱོད་པ་འབྲས་
བུའི་དོན་དང་ལྡན་པའོ། །རྣམ་པར་གྲོལ་བའི་རྣལ་འབྱོར་ནི། སྣང་བ་རང་གྲོལ་འཛིན་པ་མེད་པའོ། །
མཐར་ཕྱིན་པའི་རྣལ་འབྱོར་ནི། ཆོས་ཉིད་ཀྱི་དོན་ཉམས་སུ་བླངས་ཏེ་བརྟན་པ་ཐོབ་པའོ། །མ་བཅོས་
པའི་རྣལ་འབྱོར་ནི། ཆོས་ཉིད་རང་བྱུང་ཡེ་ནས་མ་བཅོས་པ་རང་ལ་གནས་པ་ལྷུན་གྱིས་གྲུབ་པར་རྟོགས་
པའོ། །དབུ་མ་ཆེན་པོའི་རྣལ་འབྱོར་ནི། དོན་དམ་དང་ཀུན་རྫོབ་གཉིས་འཛིན་གྱི་མཐའ་ལས་གྲོལ་བའོ། །
རྩལ་ཆེན་རྫོགས་པའི་རྣལ་འབྱོར་ནི། རིག་པ་རྩལ་ཆེན་རྫོགས་པས་འཁོར་བ་ལ་ཉམ་མི་ང་བའོ། །བདེ་
བ་ཆེན་པོའི་རྣལ་འབྱོར་ནི། ཆོས་ཉིད་ཀྱི་ཉམས་ཟག་མེད་རྒྱུད་ལས་ཤར་བའོ། །ལྷུན་གྲུབ་ཆེན་པོའི་
རྣལ་འབྱོར་ནི། ཆོས་ཉིད་མ་བཅོས་ལྷུན་གྱིས་གྲུབ་པར་རྟོགས་པའོ། །བདུན་པ་ཉམས་སུ་བླང་བ་ལ་
གསུམ། ལུས་ལྷའི་རྣལ་འབྱོར་ནི། ཐུགས་རྗེ་ཆེན་པོའི་སྐུ་གསལ་ལ་རྟོག་པ་མེད་པ་སྣང་ལ་རང་
ང་བཞིན་
མེད་པར་སྦོམ་མོ། །ངག་གི་རྣལ་འབྱོར་ནི། ཨོཾ་མ་ཎི་པདྨེ་ཧཱུཾ་ཞེས་པ་གྲག་སྟོང་རང་བྱུང་དུ་གྲག་ལ་རྒྱུན་
ཆད་མེད་པར་བཟླས་སོ། །སེམས་ཆོས་ཉིད་ཀྱི་རྣལ་འབྱོར་ནི། སེམས་སྟོང་གསལ་མ་བཅོས་པའི་ངང་
ལ་བཞག་གོ །ཉམས་སུ་བླངས་པའི་རྟགས་ལ། ཕྱི་རྟགས་སྣང་བ་ལ་སྐྱོན་དུ་མི་ལྟ་རང་སྟོང་། ནང་རྣམ་
རྟོག་ལ་སྐྱོན་དུ་མི་ལྟ་རང་གྲོལ། བར་འདོད་ཡོན་ལ་སྐྱོན་དུ་མི་ལྟ་མ་ཞེན་མ་ཆགས་པར་སྤྱད་དོ། །
དགོངས་པ་ལས་སུ་རུང་བའི་ཕྱི་རྟགས། གཏི་མུག་གིས་མ་རྨོངས་པས་རིག་པ་གསལ་ལ་དངས། འདོད་
ཆགས་ཀྱིས་སེམས་གཡེང་བས་བདེ་གསལ་ངང་ལ་གནས། ཞེ་སྡང་གིས་ཡིད་མི་འཁྲུགས་པས་རང་
གྲོལ་རྗེས་མེད་མི་འཁྲུགས་པ་(༡༡༣བ)ནི། ཆོས་ཉིད་རང་ལ་འབྱོངས་པའི་རྟགས་སོ། །གསང་རྟགས་
ལ། ཡིད་ལ་མི་བྱེད་ཆགས་པ་མེད། རང་སེམས་འོད་གསལ་འདུས་མ་བྱས། ཉམས་སུ་མྱོང་བས་བརྗོད་
- 187 -



མ་ཎི་བཀའ་འབུམ།
དུ་མེད། རིག་པ་ལམ་དུ་སློང་བའི་རྟགས་སོ། །རྣལ་འབྱོར་ཐམས་ཅད་གཉིས་སུ་འདུས་ཏེ། མཚན་མ་
ལྷའི་རྣལ་འབྱོར་དང་། དོན་ཆོས་ཉིད་ཀྱི་རྣལ་འབྱོར་རོ། །དང་པོ་མཚན་མ་ལྷའི་རྣལ་འབྱོར་ནི། ཐུགས་
རྗེ་ཆེན་པོའི་སྐུ་གསུང་ཐུགས་ཀྱི་རྣལ་འབྱོར་གསལ་བར་བསྐྱེད་ལ། སྣང་བ་སྐུ། གྲག་པ་གསུང་། དྲན་
རྟོག་ཐུགས་ཀྱི་དཀྱིལ་འཁོར་སྒོམ་ཞིང་། ལུས་ངག་ཡིད་གསུམ་གྱི་རྣལ་མ་ལ་ཐུགས་རྗེ་ཆེན་པོའི་སྐུ་
གསུང་ཐུགས་སུ་འབྱོར་པ་ལ་བྱའོ། །དོན་ཆོས་ཉིད་ཀྱི་རྣལ་འབྱོར་ནི། སྣང་བ་རང་ཁར་ཤོར་བ་ལ་བྱང་
ཆུབ་སེམས་ཀྱིས་རྒྱས་གདབ། སེམས་དངོས་པོར་འཛིན་པ་ལ་སྟོང་ཉིད་ཀྱིས་རྒྱས་གདབ། སྟོང་པས་
ཆད་པར་སོང་བ་ལ་བདེ་བ་ཆེན་པོས་རྒྱས་གདབ། བདེ་བའི་རོ་ལ་ཆགས་པ་ལ་འཛིན་པ་མེད་པས་རྒྱས་
གདབ། རྒྱས་འདེབས་བཞིའི་རྒྱས་འདེབས་ཤིང་། ཆོས་ཉིད་དོན་གྱི་རྣལ་མ་ལ་རིག་པའི་ཡེ་ཤེས་ངང་
གིས་འབྱོར་པས་རྣལ་འབྱོར་ཞེས་བྱའོ། །རྣལ་འབྱོར་པ་རྣལ་འབྱོར་དང་མི་ལྡན་པ་ཆོས་ལ་གཟུད་པའི་
རིམ་པའོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོས། ཆོས་སྒོར་ཞུགས་པ་རྣམས་ལ་དགེ་བསྐུལ་དུ་གསུངས་པ། དགོངས་
མཛོད་དང་། ཐོག་མ་མེད་པའི་དུས་ནས་རང་གི་སེམས་ཀྱི་དོན་མ་རྟོགས་པས། ཞེ་སྡང་གི་མེས་རང་གི་
བྱང་ཆུབ་ཀྱི་མྱུ་གུ་བསྲེགས་ནས་སྐྱེ་མེད་ཀྱི་སྡོང་པོ་སྐྱེ་ལ། གཏི་མུག་གི་མུན་པས་ཤེས་རབ་ཀྱི་མིག་
བཀབ་པས་ཐར་པའི་ལམ་སྟོར། འདོད་ཆགས་རྒྱ་མཚོའི་ནང་དུ་ཤེས་རབ་བྱིང་བས་བདེ་བ་ཆེན་པོའི་
གྲོགས་དང་བྲལ། ང་རྒྱལ་དྲེགས་པའི་ཁེངས་སེམས་ཀྱི་རི་བོས་ངན་འགྲོ་རྣམ་པ་གསུམ་དུ་ཐར་པ་མེད་
པར་མནན། ཕྲག་དོག་དྲག་པོའི་རླུང་འཚུབ་ཀྱིས་འཁོར་བར་གཡེངས་ (༡༡༤ན)པས་སྡུག་བསྔལ་གྱི་
ནང་ནས་མ་ཐར། དུག་ལྔ་རང་དགར་མར་ཤོར་ནས་ཉོན་མོངས་པའི་གཅོང་ནད་ཀྱིས་ཟིན་པ་མ་ཚོར་
བར་གདའ་བ་གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་ཉོན་མོངས་པ་དུག་ལྔ་ཡེ་ཤེས་ལྔར་བྱིན་གྱིས་
རློབས། །འཁོར་བའི་གཅོང་ནད་བསལ་དུ་གསོལ་ཞེས་གསོལ་བ་ཐོབ། ཡང་དགོངས་དང་ཆོས་ཐམས་
ཅད་ཐིག་ལེ་ཉག་གཅིག་གི་ངང་ལས་མ་གཡོས་ཀྱང་ཡུལ་གྱི་རྐྱེན་གྱིས་རྣམ་རྟོག་ཆགས་སྡང་གི་དབང་
• 188-



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དུ་གྱུར་ཏེ། ཆོས་ཚིག་ཙམ་དུ་སོང་ནས་སེམས་ལ་ཕན་དུ་མ་འཚལ། ཆོས་དང་སེམས་སུ་འདྲེས་སུ་མ་
འཆོལ་ཁ་འབྱམས་ཚིག་གི་ལྟ་བ་ལ་གདེངས་བྱས་ནས་ཉམས་རྒྱུད་ལ་སྐྱེ་རུ་མ་འཚལ་བར་གདའ་
གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་སེམས་དང་ཆོས་གཉིས་སུ་མེད་པར་ཐིག་ལེ་ཉག་གཅིག་གི་
ངང་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་ཐོབ། ཡང་དགོངས་དང་ཆོས་ཐམས་ཅད་སྟོང་པ་དང་
མི་རྟག་པ་དང་རྨི་ལམ་དང་སྒྱུ་མ་ལྟ་བུར་གསུངས་པ། རང་གིས་ཀྱང་དེ་སྐད་དུ་ཐོས། གཞན་ལ་ཡང་དེ་
སྐད་དུ་བཤད་ཀྱང་ཡིད་ཆགས་སྡང་དང་མ་བྲལ། སྣང་བ་རང་དགར་ཤོར་བས་ཐ་མལ་གྱི་བློ་མ་བཟློག །
སེམས་དགའ་མི་དགའ་ལས་ཤོར་བས་སྡུག་བསྔལ་ལས་མི་ཐར་བར་གདའ་བར་གཟིགས་སམ། ལྷ་ཇོ་
བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས། ཐ་མལ་གྱི་ཤེས་པ་བསྒྱུར་དུ་གསོལ། སྟོང་པ་
ཆེན་པོར་བྱིན་གྱིས་བརླབ་ཏུ་གསོལ་ཞེས་གསོལ་བ་ཐོབ། ཡང་དགོངས་དང༌། ཚེ་སྔ་ཕྱི་ཡོད་པར་ཤེས།
ལས་རྒྱུ་འབྲས་བདེན་པར་ཤེས། སེམས་དགེ་སྡིག་གི་ཆ་འབྱེད་ཤེས། དམ་ཚིག་དང་སྡོམ་པའི་བསྲུང་
མཚམས་ཤེས་ནས། རྐྱེན་ཁ་དྲག་ན་ཆོས་བཞིན་མི་བྱེད་པར་བདུད་ཀྱིས་བསླུས་ནས་སྤྱོད་ལོག་བྱས་
པས། འདི་ཕྱི་གཉིས་ཀ་སྡུག་ལ་བཀྲ་མི་ཤིས་པར་གདའ་བ་གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་
བླ་མ་དཀོན་མཆོག་རིན་པོ་ཆེ་རྣམས། ཆོས་ལ་ཡིད་ཆེས་ནས་རྐྱེན་གྱིས་མི་བསླུ་བ་དང༌། རྒྱུད་ལ་ཉམས་
དང་བྱིན་རླབས་འབྱུང་བར་བྱིན་གྱིས་བརླབ་(༡༡༤བ)ཏུ་གསོལ་ཞེས་གསོལ་བ་ཐོབ། ཡང་དགོངས་
དང་གཞན་དང་ཆོས་དོན་ལ་བདེན་པར་ཆ་ཡོད་ཀྱང་། ལྟོ་རྒྱབ་ངོ་བསྲུང་གི་དབང་གིས་སེམས་འདོད་
པ་དང་ཚུལ་འཆོས་དང་ཁེང་གྲགས་ཀྱི་དབང་དུ་སོང་ནས། ཉན་ལོ་ཤེས་ལོ་སྒོམ་ལོ་སྒྲུབ་ལོ་ཚེ་འདིའི་
རྣམ་རྟོག་གི་དབང་དུ་སོང་ནས། འཇིག་རྟེན་མི་ཆོས་དང་བྲལ་བར་ཆོས་ཆོས་སུ་མ་སོང་བར་གདའ་བ་
གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས། ཆོས་རྒྱུད་ལ་བསྐྱིད་དུ་
གསོལ། འཁྲུལ་པ་གཞིག་ཏུ་གསོལ། སྣང་བ་བསྒྱུར་དུ་གསོལ། བྱིན་གྱིས་བརླབ་ཏུ་གསོལ་ཞེས་གསོལ་
བ་ཐོབ། ཡང་དགོངས་དང་ཆོས་བདེན་པ་ལྟར་མཐོང་ཡང་ཆོས་གཞུང་བཞིན་དུ་མི་སྤྱོད། ཆོས་ཀྱི་ཕག་
ནས་བསླུ་བྲིད་དང་མགོ་བསྐོར་གྱིས་ཆོས་པའི་སྤྱོད་པ་འདྲ་མིན་མང་པོ་རྒྱས་པས་དམ་ཚིག་ཉམས་ཚེ།
- 189 -



མ་ཎི་བཀའ་འབུམ།
ཚེ་འདིའི་རྐྱེན་དབང་བཀྲ་མི་ཤིས་པ་དང་ཕྱི་མ་ཡུན་གྱིས་སྒྲིབ་པར་འགྱུར་བར་གདའ་བ་གཟིགས་སམ།
ལྷ་ཇོ་བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས། ཆོས་ལོག་ཆོས་སུ་མི་འགྲོ་བར་རང་
དབང་ ཐོབ་ནས་ངེས་ཤེས་ བྱིན་རླབས་དང་ ལྡན་ པར་མཛད་དུ་གསོལ་ ཞེས་ གསོལ་བ་ཐོབ། ཡང་
དགོངས་དང་བླ་མའི་བཀའ་བཞིན་མ་བགྱིས་པས་བཀའ་བཅག །ཆོས་གཞུང་བཞིན་མ་བགྱིས་པས་
ལུང་ཉམས། དམ་ཚིག་ཤེས་བཞིན་མ་བསྲུངས་པས་དམ་ཉམས། སྒྲུབ་པ་ཚུལ་བཞིན་མ་བགྱིས་པས་
བྱིན་རླབས་མེད། །བདག་རང་གིས་རང་བསླུས་ཉེ་ཆོས་དང་བྲལ་ནས་དམྱལ་བའི་རྒྱུར་སོང་གདའ་བ་
གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས་ཆོས་བཀའ་བཞིན་སྒྲུབ་
པར་བྱིན་གྱིས་བརླབ་ཏུ་གསོལ་ཞེས་གསོལ་བ་ཐོབ། ཡང་དགོངས་དང་ལྟ་བ་ཁ་ལ་ཁྱེར་ནས་ཆོས་ཉིད་
ཀྱི་དོན་མ་རྟོགས། སྒོམ་པ་ཡིད་སྨོན་དུ་སོང་ནས་ཉམས་རྒྱུད་ལ་མ་སྐྱེས། སྤྱོད་པ་ཚུལ་འཆོས་སུ་ཤོར་
ནས་རྐྱེན་གྲོགས་སུ་ཤོར། འབྲས་བུ་ཕྱི་དུས་སུ་ཤོར་ནས་རང་སེམས་སངས་རྒྱས་སུ་མ་རྟོགས། གྲོལ་
བའི་དུས་མེད་ཅིང་ཆོས་ཚིག་ལ་ཤོར་ནས། གྲུབ་(༡༡༥ན)མཐའ་དང་ཆོས་རང་གི་གཞུང་མ་ཚུགས་པ་
རང་ཉམས་བློ་ཡིས་བསླད། ཆོས་ཉིད་སྤྲོས་དང་བྲལ་བ་ལ་ཡོད་པར་སྒྲོ་བཏགས་མེད་པར་སྐུར་པ་བཏབ་
པས་རྟོགས་པ་དང༌། སྒོམ་ཉམས་འཕེལ་དུ་མ་འཚལ་ཏེ། ཐ་མལ་པར་ལོག་ནས་གདའ་བ་གཟིགས་
སམ། ལྷ་ཇོ་བོ་ཐུགས་རྗེ་ཆེན་པོ་དཀོན་མཆོག་རིན་པོ་ཆེ་རྣམས་བྱིན་གྱིས་རློབས། བར་ཆོད་སེལ་ཤེས་
་་ཆོས་ལ་བསྒྱུར་དུ་གསོལ་ཞེས་གསོལ་བ་ཐོབ། ཡང་དགོངས་དང་ཆོས་སྐོར་ཞུགས་ནས་ཆོས་སྤངས་
ནས་དད་པ་དང་དགེ་སྦྱོར་གྱི་སྐྱེལ་མ་དང་ནི་བྲལ། ཉམས་མྱོང་དང་རྟོགས་པའི་སུན་མས་ནི་མ་སླེབ། ལྟ་
དགོངས་ལ་ལྟ་བའི་གདེངས་ཀྱི་མནན། བོར་དུ་བདུད་ཀྱི་དགྲས་འུར་ལ་ཁྱེར་ཏེ་དམ་ལས་ལོག་ནས་དྲེད་
པོ་དྲེད་མོར་སོང་ཞིང་། གཞན་གྱི་སྐྱོན་ལྟ་བ་ལ་ནི་གཟོ། རང་གི་ཡོན་ཏན་ཕྲ་མོ་ཁ་ལ་ཁྱེར་ནས་རང་ལ་
རང་མགུ་སྟེ། བླ་མ་དང་སློབ་དཔོན་ལ་ནི་མི་གུས། མཆེད་གྲོགས་ཀུན་དང་ཡིད་ཟུར་འགྲས་སུ་ཐལ་ཏེ་
རྡོ་རྗེ་དམྱལ་བའི་རྒྱུ་བསགས་པས་འཁོར་དང་འབྲལ་སྙིང་འཚལ་ཏེ། བྱིན་རླབས་སྔར་ཞུགས་ན་ཡལ།
ད་འཇུག་པའི་སྐབས་མེད་ན། བླ་མ་དཀོན་མཆོག་རིན་པོ་ཆེ་རྣམས་ལྷ་ཇོ་བོ་ཐུགས་རྗེ་ཆེན་པོ་ཐུགས་
- 190 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རྗེའི་ཞགས་པ་རྐྱང་དུ་གསོལ། བྱིན་གྱིས་བརླབ་ཏུ་གསོལ། བདུད་རྩི་དབབ་ཏུ་གསོལ་ཞེས་གསོལ་བ་
ཐོབ། ཡང་དགོངས་དང་གཞན་ལ་ཆོས་ཚིག་ཏུ་ཐོས་ཀྱང་ཉམས་སུ་མ་བླངས་པས། ངན་དྲེད་དུ་ཐལ་
བས་རྣམ་སྨིན་ལ་མི་འཛེམ་པར་དམ་ཚིག་མི་བསྲུང་། དད་པ་ཆུང་ཞིང་མི་གུས། ལེ་ལོ་ཆེ་ཞིང་རྩེ་ལ་
དགའ། གྲོགས་དད་ཆེ་ཞིང་སྨྲ་ལ་དགའ། བརྩོན་འགྲུས་ཆུང་ཞིང་ཕྱི་བཤོལ་ཆེ། སྒོམ་སྲན་ཆུང་ཞིང་སྙིང་
རུས་མེད། ཅོལ་ཆུང་ཤིང་རང་མདོ་ཞེན་ཆགས་ཆེ་ཞིང་སྙིང་རྗེ་མེད། མི་ཚེ་ནམ་ཟླ་ཡབ་ཡོབ་ལ་ཟད་
ནས་འཆི་ཁར་ཡ་ཆའི་འགྱོད་པ་ཅིག་འོང་བས། བླ་མ་དཀོན་མཆོག་རིན་པོ་ཆེ་རྣམས་ལྷ་ཇོ་བོ་ཐུགས་རྗེ་
ཆེན་པོ། ཐར་པ་སྒྲུབ་པའི་སྙིང་རུས་དང་ལྡན་པར་བྱིན་གྱིས་བརླབ་ཏུ་གསོལ་ཞེས་གསོལ་བ་ཐོབ། ཡང་
དགོངས་དང་ཟས་བབ་ཀྱལ་དུ་ཟོས་(༡༡༥བ)གོས་དུས་མེད་དུ་གྱོན། སེམས་བག་མེད་དུ་བཞག་པས་
ནུབ་མོ་གཏི་མུག་གཉིད་ལ་གཡེངས་། ཉིན་པར་སེམས་རྩེ་དགའ་ལ་ཤོར། ནང་ནུབ་ཡིད་ཟས་སྐོམ་གྱི་
ཕྱིར་འབྲེངས་པས། ལུས་ངག་ཡིད་གསུམ་ཡན་པར་ཤོར་ནས་ཐ་མལ་བྱོལ་སོང་དང་འདྲ་བར་སོང་
གདའ་བ་གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས་སྣང་བ་ཆོས་ལ་
བསྒྱུར་དུ་གསོལ། སེམས་ཤེས་རིག་དང་ལྡན་པར་བྱིན་གྱིས་བརླབ་ཏུ་གསོལ་ཞེས་གསོལ་བ་ཐོབ། ཡང་
དགོངས་དང་བདག་གིས་བླ་མའི་བཀའ་བཞིན་མ་བགྱིས་པས་རིགས་ཆོས་དང་རས་ཆོད་བྱས། ཆོས་
གཞུང་བཞིན་དུ་མ་བཤད་པར་སྙན་ཚིག་དང་རང་བཟོ་བཙུད། ཆོས་དང་སེམས་མ་འདྲེས་པར་ཟས་ནོར་
དང༌། འདོད་པའི་དབང་དུ་བཏང་ནས། བླ་མ་དང་ཆོས་དང་བདག་ཉིད་གསུམ་བདུད་ལ་རིན་མེད་དུ་
བཙོངས་ནས། ངག་སྒྲོ་སྐུར་དང་མི་ཁས་ཕྱོགས། སྔགས་ཆེ་བའི་ཡོན་ཏན་སྟོར་ནས། བཟློག་ཐབས་
མེད་པར་སོང་གདའ་བ་གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས།
སྔགས་ཆེ་བའི་ཡོན་ཏན་དང་ལྡན་པར་བྱིན་གྱིས་བརླབ་ཏུ་གསོལ་ཞེས་གསོལ་བ་ཐོབ། ཡང་དགོངས་
དང་ལྟ་བ་ཁ་ཚིག་བརྐྱང་བ་ལ་རྟེན་བཅས་ནས་ཆོས་སྤྱོད་ཀྱི་སྒོ་བཀག །ཆོས་ཉིད་དོན་གྱི་ཉམས་རྒྱུད་ལ་
མ་ཁེལ་བར་སྒོམ་སྒྲུབ་ཀྱི་འཕྲོ་བཅད། མཉམ་པ་རིས་མེད་ཀྱི་ངང་ལ་མ་བསྡད་པར་ལུས་ངག་ཡིད་
གསུམ་འཆལ་བར་
ར་བཏང་། དུག་ལྔ་རང་དག་ཏུ་མ་ཤེས་པར་ཉོན་མོངས་པ་རང་
རང་དགར་སྤྱད་པས། ཐུག་
- 19 1 -



མ་ཎི་བཀའ་འབུམ།
མ་ལམ་ལ་མི་ཚེ་བསྐྱལ་ནས་ཆོས་དང་རང་ཉིད་སོ་སོར་སོང་ནས་རང་ཐ་མལ་དུ་འཆི་བ་གཟིགས་སམ།
ལྷ་ཇོ་བོ་ཐུགས་ཆེན་པོ་བླ་མ་དཀོན་མཆོག་རིན་པོ་ཆེ་རྣམས་ཆོས་ཉིད་ཀྱི་དོན་གཏིང་ནས་སྟོན། ངེས་
ཤེས་གཉིས་ནས་སྐྱེ་བར་བྱིན་གྱིས་བརླབ་ཏུ་གསོལ་ཞེས་གསོལ་བ་ཐོབ། ཡང་དགོངས་དང་ཆོས་ཐམས་
ཅད་གདོད་མ་རྣམ་པར་དག་པ་རང་བཞིན་གྱིས་འོད་གསལ་བའི་ཆོས་ཉིད་རང་གི་རྒྱུད་ལ་ཡེ་ནས་
གནས་ཀྱང་(༡༡༦ན)མ་རིག་པའི་དབང་གིས་འཁྲུལ་ནས། འགྲོ་བ་རིགས་དྲུག་ཏུ་འཁོར་བ་མ་ཤེས་
པར། ད་དུང་འཁོར་བའི་སྡུག་བསྔལ་ལ་མ་སུན་པར། ང་བདག་གི་འཛིན་པས་བཅིངས་ནས་ཐ་མལ་
ལུས་ནས་འདུག་པ་གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས་
འཁྲུལ་ པ་ ཤིག །སྣང་ བ་ བསྒྱུར། བྱིན་གྱིས་རློབས་ཞེས་ གསོལ་ བ་ ཐོབ། ཡང་ དགོངས་ དང༌། ཆོས་
བསླབས་ནས་ཆོས་བཞིན་དུ་ཉམས་སུ་མི་ལེན། འཇིག་རྟེན་གྱི་དྲེགས་ཆོས་མངའ་རིས་ལ། གཅིག་ལ
གཅིག་རྩོད། གཅིག་ལ་ གཅིག་སྨོད། གཅིག་ལ་གཅིག་ གཤེ །འཁོར་དང་བསོད་ནམས་སུ་ཆེ་འགྲན།
སྐྱེ་བོ་ཐ་མལ་ངས་ཀྱང་ཞེན་པར་ངན་སོང་གསན་ནས་ཐར་བ་མེད་པར་འགྲོ་བ་གཟིགས་སམ། ལྷ་ཇོ་བོ་
ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས། ཆོས་ལ་བར་ཆད་མ་བཏང་ངན་སོང་གསུམ་དུ་
མ་བསྒྱུར་ལ་འཁྲུལ་པ་སངས་སུ་ཆུག་ཅེས་གསོལ་བ་ཐོབ། ཡང་དགོངས་དང་། བུད་མེད་དང་ཕྱག་རྒྱ་མོ་
ལ་དགའ་དགའ་ནས་ཐ་མལ་གྱི་འདོད་ཆགས་སུ་སོང་ནས་ཐབས་ལམ་ཏིང་ངེ་འཛིན་གྱི་དྲོད་ཤོར། ངག་
མི་ཁས་ཕྲོགས་ཏེ་འཇིག་རྟེན་གྱི་འཕྱས་གླེང་དུ་སོང་། བུ་ཚ་འཁོར་བའི་བཤལ་ཐག་གི་ནང་དུ་ཚུད་ནས་
སྡུག་བསྔལ་གྱི་དྲ་བར་འབྲེལ། ཐབས་ལམ་གྱི་སྤྱོད་པ་ཞུམ་ནས་བྱང་ཆུབ་ཀྱི་ཐབས་ལམ་སྟོར། སྐྱེ་བོ་ཐ་
མལ་པ་དང་འདྲ་བར་སོང་བས་གཟིགས་སམ། ལྷ་ཇོ་བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་
རྣམས། ཉོན་མོངས་པ་ཆོས་ཉིད་དུ་བསྒྱུར། འདོད་ཆགས་བདེ་བར་བསྒྱུར། བྱིན་གྱིས་བརླབས་ཤིང་
དབང་བསྐུར་དུ་གསོལ་ཞེས་གསོལ་བ་ཐོབ། ཡང་དགོངས་དང་རང་མཚང་རང་གིས་བྲུས་ཀྱང་ང་རྒྱལ་
གྱི་གཉའ་མ་ཆོགས། སྐྱེ་ཤིའི་འཇིགས་པ་སེམས་ལ་མ་ཐེབས་པས་ལེ་ལོའི་དགྲ་མ་ཆོམས། བྱ་བ་མ་
ཐེངས་ཤིང་རི་ཁྲོད་དགོན་པར་མ་བསྒྲུབས་པས་རང་ལ་ཡོད་པའི་འབྲས་བུ་ཐོབ་དུས་མེད། རྟོགས་པའི་
- 192 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཆང་གིས་མ་བཟི་བས་ཐ་མལ་གྱི་ཤེས་པ་ལ་དུད་དུས་མེད། སྒོམ་སྲན་ཆུང་བས་ཉམས་རྟོགས་རིག་པ་
ལ་འཆར་དུས་(༡༡༦བ)མེད། ཀོ་ལོང་ངམ་ཞིང་འགྲོགས་མི་བདེ་བས་བླ་མ་མཆེད་གྲོགས་ཀྱི་ཐུགས་ལ་
ཟིན་དུས་མེད། བདག་གཞན་ཀུན་གྱི་འགོང་པོར་ཐལ་བས
བས་འཁོར་བའི་སྡུག་བསྔལ་ལས་ཐར་
ས་ཐར་དུས་མེད་
ན་ལྷ་ཇོ་བོ་ཐུགས་རྗེ་ཆེན་པོ་བླ་མ་དཀོན་མཆོག་རིན་པོ་ཆེ་རྣམས་བྱིན་གྱིས་རློབས། བདེ་བ་ཆེན་པོར་
ལམ་སྣ་དྲངས། ཐུགས་རྗེས་ཟུངས་ཞེས་གསོལ་བ་གདབ་བོ། །ལྷ་ཐུགས་རྗེ་ཆེན་པོ་ཐུགས་རྗེའི་སྤྱན་
གྱིས་ཀུན་ལ་གཟིགས་པ། ཐུགས་རྗེའི་ཐུགས་ཀྱིས་ཀུན་ལ་དགོངས་པ། བྱང་ཆུབ་སེམས་ཀྱིས་ཀུན་ལ་
བྱམས་པ། བྱང་ཆུབ་སེམས་ལ་མངའ་བརྙེས་པ། སྙིང་རྗེ་རྒྱུན་ཆད་མེད་པས་འཁོར་བ་དོང་ནས་སྤྲུགས།
སྡུག་བསྔལ་རྩད་ནས་ཆོད། བྱང་ཆུབ་ལམ་སྣ་དྲོངས་། སངས་རྒྱས་ས་ལ་གནས་པར་མཛོད་ཅེས་གསོལ་
བ་གདབ་བོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས་ཆོས་པ་ཆོས་དང་
མི་ལྡན་པ་རྣམས་ལ་དགེ་བསྐུལ་དུ་གསུངས་པའོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་
པོས་སྐྱེ་བོ་ཐ་མལ་པ་རྣམས་ལ་གདམས་པ། ཀྱེ་ཧོ། དགོངས་མཛོད་དང་། འོ་སྐོལ་ཁམས་གསུམ་གྱི་
སེམས་ཅན་ཐམས་ཅད་འཁོར་བའི་བཙོན་ར་དམ་པོར་ཆུད་ནས་ཐར་པའི་དུས་མེད། བདག་ཏུ་འཛིན་
པའི་མདུད་པ་དམ་པོས་བཅིངས་ནས་ཁྲོལ་བའི་དུས་མེད། ལོག་རྟོག་གཟུང་འཛིན་གཉིས་ཀྱི་ལྕགས་
ཀྱིས་བསྡམས་ནས་ཐར་པའི་དུས་མེད། ངན་སོང་གསུམ་གྱི་གཡང་ལ་ལྟུང་བས་འཇིགས་པ་ལ་ཚད་མེད།
སྐྱེ་རྒ་ན་འཆིའི་ཆུ་དང་འོབས་ཀྱིས་བཅད་ནས་ཐོན་པའི་མཐའ་མེད། འཇིགས་པའི་བདུད་བཞིས་རྟག་ཏུ་
འཚེ་བས་འཇིགས་པ་ལ་ཐར་བའི་དུས་མེད། ཡེ་ཤེས་སྒྲོན་མེ་འཆར་བའི་སྐར་ཁུང་བཀག་པས་མ་རིག་
པའི་མུན་པ་ལ་སངས་དུས་མེད། ཐར་པ་བྱང་ཆུབ་ཀྱི་ལམ་སྐས་བཅག་པས་འཁོར་བའི་ཆུ་བོ་ལས་སྒྲོལ་
བའི་དུས་མེད། འདྲེན་མཛད་ཐུགས་རྗེའི་ཞགས་པ་ཆད་པས་སངས་(༡༡༧ན)རྒྱས་ས་ལ་འདྲེན་པའི་
དུས་མི་གདའ་བ་སྐྱེ་བོ་ཐ་མལ་རྣམས་ཀྱིས་གཟིགས་སམ། ཡང་དགོངས་དང་འོ་སྐོལ་ཁམས་གསུམ་
པོའི་སེམས་ཅན་ཐམས་ཅད་འཁོར་བའི་བཙོན་རྭ་དམ་པོར་ཆུད་ནས་ཐར་པའི་དུས་མེད། དམ་པའི་ཆོས་
- 193 -



མ་ཎི་བཀའ་འབུམ།
ལ་མ་བསམས་པས་གཏི་མུག་གི་མུན་སྲོས་ནས་རང་ངོ་རང་གིས་མ་ཤེས་དུད་འགྲོར་སྐྱེས། ཕོ་སྡང་བ་ལ་
བསམས་ནས་ཞེ་སྡང་གི་མེ་འབར་བས་རང་རྒྱུད་བསྲེགས་ནས་དམྱལ་བར་སྐྱེས། མོ་མཚར་བ་ལ་
བསམས་ནས་འདོད་ཆགས་ཆུ་ འབྲུག་པས་མངལ་སྒོར་ཞུགས་ཏེ་མིར་སྐྱེས། རང་གི་ལོངས་སྤྱོད་ལ་
བསམས་པས་སེར་སྣའི་མདུད་པའི་བསྡམས་ཏེ་ཡི་དྭགས་སུ་སྐྱེས། རང་གི་ཡོན་ཏན་ལ་བསམས་པས་ང་
རྒྱལ་གྱི་རྭ་སྐྱེས་ཤིང་ང་བདག་འགོང་པོས་ཟིན་པས་ལྷར་སྐྱེས། གཞན་གྱི་ཡོན་ཏན་ལ་བལྟས་པས་ཕྲག་
དོག་གི་རླུང་འཚུབ་སྟེ་ཡིད་འཁོན་འགྲས་དང་ཟུར་འགྲས་སུ་སོང་བས་ལྷ་མ་ཡིན་དུ་སྐྱེས། གཞན་གྱི་
ནོར་རྫས་ལ་བསམས་པས་བརྣབ་སེམས་ཀྱི་ལག་པ་འགུལ་བས་ཡིད་ཆགས་སྡང་གི་རྗེས་ཕྱིར་འབྲངས་
ནས་འདོད་པའི་འདམ་དུ་བྱིང་གདའ་བ་སྐྱེ་བོ་ཐ་མལ་པ་རྣམས་ཀྱིས་གཟིགས་སམ། ཡང་དགོངས་དང་
འོ་སྐོལ་ཁམས་གསུམ་པའི་སེམས་ཅན་ཐམས་ཅད་ལ་གཏི་མུག་གི་ཕག་པ་ནག་པོས་ཕུགས་ནས་འཁུན་
པས་མུན་པའི་གླིང་དུ་ཚུད། ཞེ་སྡང་གི་སྤྲུལ་སྔོན་པོ་སྐེ་ལ་འཁྲིལ་བས་བྱང་ཆུབ་ཀྱི་སེམས་བསད། འདོད་
ཆགས་ཀྱི་སྲིན་བྱ་དམར་པོ་ཁང་ཐོག་ན་རྒོད་པས་འདོད་སྲེད་ཀྱི་འདམ་དུ་ཚུད། ང་རྒྱལ་གྱི་གླང་བུ་རོག་
པོ་སྒོ་ནས་རྭ་སྙོགས་པས་ང་བདག་གི་འདྲེ་ལངས། ཕྲག་དོག་གི་ཁྱི་རྒན་རྒྱ་བོ་ངར་ལ་ཟུགས་པས་རང་
སེམས་རང་གིས་བརླག་ན་གདའ་བ་སྐྱེ་བོ་ཐ་མལ་པ་རྣམས་ཀྱིས་གཟིགས་སམ། ཡང་དགོངས་དང་།
ཁམས་གསུམ་གྱི་སེམས་ཅན་ཐམས་ཅད་ཀྱི་སྐྱེ་བའི་སྒོ་ནི་བདུད་ཀྱི་སྟོབས་ཀྱིས་ཀྱང་མི་ཁེགས་ཏེ་སྐྱེ་
བར་མི་འདོད་ཀྱང་ལུས་ལེན། འཆི་བའི་ཤུགས་ནི་བདེ་གཤེགས་ཀྱི་ཐུགས་ རྗེས་ཀྱང་མི་བཟློགས་ཏེ
མཐར་གྲུབ་པ་ཐོབ་ཀྱང་འཆི། ལས་ཀྱི་རྣམ་པར་སྨིན་པའི་ནད་(༡༡༧བ)ལ་འཚོ་བྱེད་ཀྱི་སྨན་གྱིས་མི་
སོས་ཏེ་སྡུག་བསྔལ་བསྲན་པས་ཀྱང་མི་བཟོད་དོ། །རྒས་པའི་སྡུག་བསྔལ་ལུས་འགྱུར་བ་ནི་ལྕགས་ཀྱི་
བརྟོད་ཕུར་ལ་མནན་ཡང་མི་ཐུབ་སྟེ་ལུས་ཀྱི་ཟུངས་འཆོར། དགྲ་སྡང་བ་དང་ཕྲད་ཀྱིས་དོགས་པ་བྱེ་ཕྲུག་
ཁྲས་ཉན་པ་དང་འདྲ་སྟེ་ལུས་སེམས་སྡུག་བསྔལ། གཉེན་བྱམས་པས་མ་བསྐྱོངས་ཀྱིས་དོགས་པའི་སྡུག་
བསྔལ་མ་བུ་སྟོར་བ་དང་འདྲ་སྟེ་ལུས་སེམས་ཡིད་གདུང༌། མེད་པ་བཙལ་གྱིས་མ་རྙེད་པའི་སྡུག་བསྔལ་
ཡི་དྭགས་ཁ་སྐོམ་པ་དང་འདྲ་སྟེ་བཀྲེས་སྐོམ་ཉམ་ཐག །ཡོད་པ་བསྲུང་གིས་མི་ལང་བའི་སྡུག་བསྔལ་
194 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རྒན་མོ་ལུས་འཚོ་བ་དང་འདྲ་སྟེ་ལུས་སེམས་ངལ་ཆད་སོ་ནམ་ཞག་ལ་ཟིན་པ་མེད་པའི་སྡུག་བསྔལ་ཆུའི་
གཉེར་མ་དང་འདྲ་སྟེ་སངས་དུས་མེད་པར་གདའ་བ་སྐྱེ་བོ་ཐ་མལ་པ་རྣམས་ཀྱིས་གཟིགས་སམ། ཡང་
དགོངས་མཛོད་དང༌། དྲེགས་པ་ཅན་ལྷའི་བུའི་བདུད་ཀྱིས་ནི་ཕ་མ་བུ་ཚ་གྲོགས་ཀྱི་ཉན། ཉམ་ང་སྡུག་
བསྔལ་ཕུང་པོའི་བདུད་ཀྱིས་ནི་ལྟོ་གོས་གཉིས་ཀྱིས་ལུས་གཟིར་ཏེ་ཉོན་མོངས། མ་རིག་པ་ཉོན་མོངས་
པའི་བདུད་ཀྱིས་ནི་ཆོས་ཉིད་ཀྱི་དོན་བསྒྲིབས་ཏེ་ལམ་ལོག །འཆི་བ་མི་རྟག་པའི་བདུད་ཀྱིས་ནི་གཏན་
དུ་བསྡད་དབང་མེད་ནད་གདོན་གྱིས་སྲོག་གཅོད་དེ་ཚེ་ཐུང་། འཇིགས་པ་ལ་བདུད་བཞིའི་འཕྲང་ལས་
མི་ཐར་བར་གདའ་བ་སྐྱེ་བོ་ཐ་མལ་པ་རྣམས་ཀྱིས་གཟིགས་སམ། ཡང་དགོངས་མཛོད་དང་ཕྱིའི་དགྲ་
བགེགས་གཉིས་ཀྱིས་ནི་སྲོག་དང་དགེ་བ་ལ་བར་དུ་གཅོད་པས་སྤྱང་ཀི་ལུག་ལ་འཇབ་པ་དང་འདྲ།
ནང་དགྲ་བགེགས་དུག་གསུམ་ནི་རང་རྒྱུད་བསྲེགས་པས་རྩ་ཕུང་ལ་མེ་བཅུག་པ་དང་འདྲ། གསང་དགྲ་
ང་བདག་འགོང་པོ་རང་ལ་གནོད་པ་ནི་ལྷ་བདུད་དུ་བབས་པས་སྲོག་གཅོད་པ་དང་འདྲ། ཕྱི་ནང་གསང་
བའི་དགྲ་གསུམ་རང་ལས་བྱུང་ནས་རང་གསོད་པར་གདའ་བ་སྐྱེ་བོ་ཐ་མལ་པ་རྣམས་ཀྱིས་གཟིགས་
སམ། ཡང་དགོངས་མཛོད་དང་ཞེ་སྡང་གི་རྒྱུ་ལས་གྲུབ་པ་བསད་བཅད་ཀྱི་རྐྱེན་གྱིས་སྨིན་པའི་འབྲས་བུ་
དམྱལ་བ་ཚ་གྲང་གི་སྡུག་བསྔལ་བཟོད་དཀའ། (༡༡༨ན)སེར་སྣའི་རྒྱུ་ལས་རྐུ་འཕྲོག་གི་རྐྱེན་གྱིས་སྨིན་
པའི་འབྲས་བུ་ཡི་དགས་བཀྲེས་སྐོམ་གྱི་སྡུག་བསྔལ་སྲན་པར་དཀའ། གཏི་མུག་གི་རྒྱུ་ལས་བཀོལ་སྤྱོད་
ཀྱི་རྐྱེན་གྱིས་སྨིན་པའི་འབྲས་བུ། བྱོལ་སོང་འཚེ་ཞིང་སྤྱོད་པས་དབང་མེད། ང་རྒྱལ་ཁེངས་སེམས་ཀྱི་རྒྱུ་
ལས་བསོད་ནམས་ཀྱི་རྐྱེན་གྱིས་སྨིན་པའི་འབྲས་བུ་ལྷ་ལྟུང་བའི་སྡུག་བསྔལ་ཡིད་སྡུག་ཕྲག་དོག་གི་རྒྱུ་
ལས་འཐབ་རྩོད་ཀྱི་རྐྱེན་གྱིས་སྨིན་པའི་འབྲས་བུ་ལྷ་མ་ཡིན་ཤི་ཤིང་སྨྲས་པ་མཚོན་གྱི་དབལ་ཚ། འདོད་
ཆགས་ཀྱི་རྒྱུ་ལས་ཆགས་སྡང་གི་རྐྱེན་གྱིས་སྨིན་པའི་འབྲས་བུ་མི་འགྱུར་བའི་སྡུག་བསྔལ་རྟག་མི་བཟོད།
འགྲོ་དྲུག་གཡང་ས་མ་ཆོད་པར་འཁོར་བ་སྡུག་བསྔལ་གྱི་རང་བཞིན་དུ་འདུག་པ་སྐྱེ་བོ་ཐ་མལ་པ་རྣམས་
ཀྱི་གཟིགས་སམ། ཡང་དགོངས་མཛོད་དང་གཟུགས་ཀྱི་ཕུང་པོ་འདི་ར་བ་ཐོག་ཁ་མེད་པ་དང་འདྲ་སྟེ་
རྟེན་ས་ཞན། ཚེ་སྲོག་གི་ཟུངས་འདི་རྒན་མོ་ལུ་གུ་འཚོ་བ་དང་འདྲ་སྟེ་སྟོབས་ཆུང་། འཆི་བདག་བདུད་ནི་
- 195 -



མ་ཎི་བཀའ་འབུམ།
སྤྱང་ཀི་བཀྲེས་པ་དང་འདྲ་སྟེ་སྲོག་ལ་འཇབ། གཟུགས་ཀྱི་ཕུང་པོ་འདི་ཐང་ཁའི་བྱ་ཚང་དང་འདྲ་སྟེ་རྟེན་
ས་མེད། ཚེ་སྲོག་གི་ཟུངས་འདི་བྱེ་ཕྲུག་ཤ་རྗེན་དང་འདྲ་སྟེ་སྲོག་སྙི། འཆི་བདག་བདུད་ནི་རྒྱ་ཁྲ་ཧོར་པ་
དང་འདྲ་སྟེ་སྟོབས་ཆེ་ལ་སྦར་བཟེ། གཟུགས་ཀྱི་ཕུང་པོ་འདི་མཚེའུ་སྐམས་པའི་ཉ་དང་འདྲ་སྟེ་རྟེན་ས་
མེད། ཚེ་སྲོག་སྦྲུལ་ལམ་ཉེའུ་ཆུང་དང་འདྲ་སྟེ་སྲོག་ཆད། འཆི་བདག་བདུད་ནི་ནམ་མཁའ་ལྡིང་རྒྱ་ཁྲ་
དང་འདྲ་སྟེ་སྲོག་ལ་ཟ་འདོད། ནམ་འཆི་ཆ་མེད་འཆི་བདག་བདུད་ཀྱི་དབང་དུ་འགྲོ་ངེས་པར་གདའ་བ་
སྐྱེ་བོ་ཐ་མལ་པ་རྣམས་ཀྱིས་གཟིགས་སམ། ཡང་དགོངས་མཛོད་དང་སངས་རྒྱས་ཆོས་དང་དགེ་འདུན་
གསུམ་ནི་བུད་མེད་ཀྱི་རྒྱབ་སྐྱ་བཞིན་དུ་རྒྱབ་ཏུ་བསྐྱུར། ལྟ་ལོག་དང་ཞེ་གནག་སྡིག་པ་གསུམ་ནི་བུ་
གཅེས་བཞིན་དུ་པང་དུ་བླངས་ནས་འཚོ། དམ་ཚིག་དང་འདུལ་ཁྲིམས་སྡོམ་པ་གསུམ་ནི་རྡོ་བཞིན་
བླངས་ནས་ལྐོག་ཏུ་འཕངས། འདོད་ཆགས་ཞེ་སྡང་གཏི་མུག་གསུམ་ནི་ཞྭ་ཕྱིང་བཞིན་དུ་ཁུར་དུ་ཁུར།
བླ་མ་དང་ཕ་མ་མཆེད་གྲོགས་གསུམ་ནི་ཁྱི་རྒན་བཞིན་དུ་(༡༡༨བ)སྒོར་བཏོན། བྱུར་གྱི་ཆུང་མ་ལན་
ཆགས་ཀྱི་བུ་སྒྱུ་མའི་ནོར་རྫས་གསུམ་ནི་ནང་སྤྱད་བཞིན་དུ་ཕུགས་སུ་བཅུག །རྒས་པ་ན་བ་འཆི་བ་
གསུམ་ནི་གྲིབ་སོ་བཞིན་དུ་ཕྱི་ནས་སྙོག །དམྱལ་བ་ཡི་དགས་དུད་འགྲོ་གསུམ་ནི་སྐུང་ས་བཅུག་པའི་
ཇག་པ་བཞིན་དུ་སྔོན་ནས་སྡོད། འཇིག་རྟེན་གྱི་ལོངས་སྤྱོད་ཆོས་མ་ཡིན་པ་ལ་སྤྱད་པས་འཁོར་བའི་
བཙོན་ར་ནས་སྡུག་བསྔལ་ལས་མི་ཐར་བར་གདའ་བ་སྐྱེ་བོ་ཐ་མལ་པ་རྣམས་ཀྱིས་གཟིགས་སམ། ཡང་
དགོངས་མཛོད་དང་། མིར་སྐྱེས་ནས་སྲོག་གཅོད་པ་ལ་ནི་སྤྱང་ཀི་བས་རེམ། མ་བྱིན་པར་ལེན་པ་ལ་ནི་
བྱི་བ་བས་འགྲུས། མི་ཚངས་པར་སྤྱོད་པ་ལ་ནི་བོང་བུ་བས་དགའ། རྫུན་སྨྲ་བ་ལ་ནི་ནེ་ཙོ་ལས་མཁས།
མྱོས་པར་འགྱུར་བའི་ཆང་ལ་ནི་རྒྱལ་འགོང་བས་གདུང་། ཆོས་ཀྱི་རྩ་བ་བཞི་པོ་མི་བསྲུང་བར་དམ་
ཉམས་དམ་ལོག་ཏུ་སོང་གདའ་བ་སྐྱེ་བོ་ཐ་མལ་པ་རྣམས་ཀྱིས་གཟིགས་སམ། ཡང་དགོངས་མཛོད་
དང༌། སངས་རྒྱས་ལ་མི་རྟེན་པར་སུ་ལ་སྐྱབས་སུ་ཡོད། ཆོས་ལ་མི་སྤྱོད་པར་གང་ལ་སྤྱད་ཀྱང་དོན་མེད།
དགེ་འདུན་ལ་མི་བཀུར་བར་སུ་ལ་ལྟོས། བླ་མ་མི་ཁུར་བར་ལམ་སྟོན་སུ་ལ་རེ། མཆེད་གྲོགས་དང་མི་
འགྲོགས་པར་སུ་དང་ཆང་ནས་འགྲོགས། སྡོམ་པ་མི་བསྲུང་བར་ཕྱི་མ་མི་ལུས་ཐོབ་པའི་གདེངས་ཅི་
- 196-



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཡོད། སྦྱིན་པ་མི་གཏོང་བར་ཕྱི་མ་ལ་ཡོ་བྱད་སུ་ལ་ཚོལ། འཁོར་བ་ལ་མི་སྐྱོ་བར་སྡུག་བསྔལ་ལ་རྒྱན་དུ་
མཐོང་བ་དང་རེ་རིང་། འཆི་བ་ལ་མི་འཇིགས་པ་དབལ་ཚན་རེ་ཆེ། ངན་འགྲོའི་སྡུག་བསྔལ་བཟོད་པ་སྲ་
རེ་ཚུག །ཤི་ཡིས་དོགས་པ་མེད་པ་བློ་རེ་བརྟན། རྒས་པ་མི་ཚོར་བརྫི་རེ་བརྟུལ། ན་བ་བརྗེད་པ་ཡེངས་
འདོད་རེ་སྐྱེན། སྡིག་པ་བྱེད་པ་བློ་རེ་ཉེས། ཕྱི་མ་མི་དྲན་པ་རེ་འཁྲུལ་དུ་གདའ་བ་སྐྱེ་བོ་ཐ་མལ་པ་རྣམས་
ཀྱིས་གཟིགས་སམ། ཡང་དགོངས་མཛོད་དང་ཆོས་སྒོར་ཞུགས་པ་རྣམས། ཁ་ཅིག་གི་ཆོས་ནི་སྟོན་པ་
བྱས་ནས་འཇིག་རྟེན་གྱི་དྲེགས་ཆོས་སུ་སོང་། ཁ་ཅིག་གི་ཆོས་ནི་རྟེན་དང་གླེགས་བམ་བཞེངས་པས་
རང་གི་ལས་(༡༡༩ན)སྟབས་ཀྱི་ཆོས་སུ་སོང་། ཁ་ཅིག་གི་ཆོས་ནི་རྟེན་ཆོས་བུ་ལ་ཕོག་ནས་བུ་ཚའི་སྒོམ་
ཕོགས་ཀྱི་ཆོས་སུ་སོང་། ཁ་ཅིག་གི་ནི་ཆོས་སྒྲ་ཚད་རིག་པ་བསླབས་ནས་ཁེངས་པ་དང་ང་རྒྱལ་གྱི་ཆོས་
སུ་སོང་། ཁ་ཅིག་གི་ཆོས་ནི་ཞོར་འཕྱོའི་ཆོས་སུ་སོང་ནས་ཆོས་ཆོས་སུ་མ་སོང་བར་གདའ་བ་གཟིགས་
སམ། ཡང་དགོངས་མཛོད་དང་། ཆོས་ཀྱི་སྐུ་ཅིག་མ་ཐོབ་ན། གཟུགས་ཀྱི་ཕུང་པོ་ཆུ་ཟླ་དང་འདྲ་སྟེ་སྣང་
ཡང་ངེས་པ་མེད། ཚངས་པའི་གསུང་ཅིག་མ་ཐོབ་ན་ངག་གི་སྒྲ་སྐད་བྲག་ཅ་དང་འདྲ་སྟེ་བདེན་པ་མེད།
ཡེ་ཤེས་ཀྱི་ཐུགས་ཅིག་མ་ཐོབ་ན་ཡིད་ཀྱི་རྟོག་པ་སྤྲུལ་པ་དང་འདྲ་སྟེ་ངོ་བོ་མེད། སངས་རྒྱས་ཀྱི་ས་ཅིག་
མ་ནོན་ན་ད་ལྟར་གྱི་ལུས་འདི་རྨི་ལམ་དང་འདྲ་སྟེ་རྟག་པ་མེད། ཐེག་ཆེན་གྱི་མཁར་ཅིག་མ་བརྩིགས་ན་
ཁང་ཁྱིམ་དྲི་ཟའི་གྲོང་ཁྱེར་དང་འདྲ་སྟེ་རྟག་པ་མེད། འཕགས་པའི་ནོར་བདུན་ཅིག་མ་སོགས་ན་ཟང་
ཟིང་གི་ནོར་སྒྱུ་མ་དང་འདྲ་སྟེ་རྟག་པ་མེད། ཁྲེལ་འཛེམ་གྱི་གོས་ཅིག་མ་གྱོན་ན་སྣལ་མའི་གོས་མིག་
གཡོར་དང་འདྲ་སྟེ་འཛད། ཏིང་ངེ་འཛིན་གྱི་ཟས་ཅིག་མ་ཟོས་ན་རྩོམ་པའི་ཟས་འདི་སྨིག་རྒྱུ་དང་འདྲ་སྟེ།
འགྲངས་པ་མེད། ཐམས་ཅད་སྒྱུ་མའི་དཔེ་བརྒྱད་དང་འདྲ་སྟེ་བདེན་པ་མེད་པར་གདའ་བ་གཟིགས་
སམ། ཡང་དགོངས་དང་ཁམས་གསུམ་འཁོར་བར་སྐྱེས་ནས་སྡུག་བསྔལ་གྱིས་གདུངས་པ་ལ་ཐུགས་རྗེ་
ཆེན་པོ་ལས་ལྷག་པའི་མགོན་མེད། ངན་སོང་གསུམ་གྱི་གཡང་སར་ལྷུང་བ་ལ་སྙིང་པོ་ཡི་གེ་དྲུག་པ་ལས་
ལྷག་པའི་འཐེན་མཁན་མེད། སྐྱེ་རྒ་ན་འཆིའི་ཆུ་བོ་ཆེན་པོ་བཞི་ལས་སྒྲོལ་བ་ལ། ལྟ་སྒོམ་སྤྱོད་པ་གསུམ་
མེད་པའི་ཐབས་མེད། རང་སེམས་འཁྲུལ་པའི་ལས་ལ་
ད་ལ་སྤྱོད་པ་ལ་བྱམས་སྙིང་རྗེ་མིན་པའི་སྐྱབས་མེད།
- 197 -



མ་ཎི་བཀའ་འབུམ།
ལྷ་ཐུགས་རྗེ་ཆེན་པོ་ལ་གསོལ་བ་ཐོབ། སྙིང་པོ། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཟློས་ཤིག །
སེམས་ཅན་རྣམས་བྱང་ཆུབ་མྱུར་དུ་ཐོབ་པར་ཐེ་ཚོམ་མེད། རྫོགས་པའི་སངས་རྒྱས་དང་ཞལ་མཇལ་
བར་འགྱུར་རོ། །སྤྲུལ་པའི་རྒྱལ་པོ་སྲོང་བཙན་སྒམ་པོས་སྐྱེ་བོ་ཐ་མལ་པ་རྣམས་ཆོས་(༡༡༩བ)ལ་བསྐུལ་
བའི་ཞལ་གདམས་རྫོགས་སོ། །སྤྱི།། །། དྲུག་པོ་དེ་མཚང་གི་ཆོས་དྲུག་གི་ཞལ་གདམས་སོ། །
གང་ཟག་ཆོས་ལ་སྲང་དུ་གཞུག་པའི་ཞལ་གདམས་ལྔ།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོས་སྒྲུབ་པ་སྒྲུབ་འཇུག་གི་ཞལ་གདམས། ཐུགས་རྗེ་ཆེན་པོ་ཉམས་སུ་
ལེན་པ་ལ། ཡང་དག་པར་རྫོགས་པའི་སངས་རྒྱས་ཀྱིས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་
ཀྱང་། བསྡུ་ན་ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་གསུངས་པ་ཡིན་ནོ། །དེ་ལ་བརྗོད་བྱའི་
དོན་དང༌། རྗོད་བྱེད་ཀྱི་ཚིག་གཉིས་སུ་འདུས། བརྗོད་བྱའི་དོན་ལ་གསུམ། དཔེ་ནམ་མཁའ། དོན་ཆོས་
ཉིད། རྟགས་སེམས་ཉིད་དང་གསུམ་ལ་འདུས། དཔེ་ནམ་མཁའི་མཚན་ཉིད་སྟོང་པ་མཐའ་དབུས་མེད་
པ། དོན་ཆོས་ཉིད་ཀྱི་མཚན་ཉིད་སྟོང་པ་སྒྲིབ་པ་མེད་པ། རྟགས་སེམས་ཉིད་ཀྱི་མཚན་ཉིད་མ་འགགས་
སྣ་ཚོགས་སུ་འཆར་རོ། །དེ་ལ་དོན་ལ་སྦྱར་ཐབས་གསུམ། དཔེར་ན་ནམ་མཁའི་ངོ་བོ་སྟོང་པ་ཡིན།
རང་བཞིན་མཐའ་དབུས་མེད་པ་ཡིན། མཚན་ཉིད་རྒྱ་ཆད་མེད་པ་ཡིན། དོན་ཆོས་ཉིད་ལ་
ལ་གསུམ།
ཆོས་
ཉིད་ཀྱི་ངོ་བོ་ཡེ་ནས་སྟོང་པར་གནས་པ་ཡིན། རང་བཞིན་དངོས་པོར་མ་གྲུབ་པར་མཐའ་དབུས་མེད་པ་
ཡིན། མཚན་ཉིད་གསལ་ལ་མ་འགགས་པ་རྟག་ཆད་མཐའ་ལས་འདས་པ་རྒྱ་ཆད་མེད་པ་ཡིན་ནོ།
རྟགས་སེམས་ཉིད་ཐུགས་རྗེ་ཆེན་པོར་ཤར་བ་ཡིན་པས། ཐུགས་རྗེ་ཆེན་པོའི་ངོ་བོ་མ་སྐྱེས་པས་ཡེ་ནས་
སེམས་ཉིད་ཐུགས་རྗེ་ཆེན་པོར་མ་སྒྲུབས་པར་ལྷུན་གྱིས་གྲུབ་པར་གནས་སོ། །ཐུགས་རྗེ་ཆེན་པོའི་རང་
བཞིན་སྣང་ལ་རང་བཞིན་མེད་པ་མ་བཅོས་སེམས་ཀྱི་རང་བཞིན་དུ་ཤར་བའོ། །ཐུགས་རྗེ་ཆེན་པོའི་
- 198 -



ཆོས་སྐྱོང་བའི་རྒྱལ་པོ་སྲོང་བཙན་སྦྲུམ་པོའི་ཞལ་གདམས་ཀྱི་སྐོར།
མཚན་ཉིད་ཐུགས་རྗེ་ཆེན་པོ་རང་ཤར་རང་གྲོལ་བ་ཡིན་པས། རྟག་ཆད་ཡིན་མིན་གྱི་མཐའ་ལས་གྲོལ་
བ་ཡིན་ནོ། །དོན་དེ་ལ་ངོ་སྤྲད་གསུམ། དཔེ་ནམ་མཁས་མཚོན་ནས་སྟོང་པ་ཉིད་དུ་ངོ་སྤྲད། དོན་ཆོས་
ཉིད་ཀྱིས་མཚོན་ནས་ཐུགས་རྗེ་ཆེན་པོའི་ཆོས་ཉིད་སྟོང་གསལ་ཀུན་(༡༢༠ན)ལ་ཁྱབ་པར་ངོ་སྤྲད།
རྟགས་སེམས་ཉིད་ཀྱིས་མཚོན་ནས། སེམས་ལ་རིག་པའི་རྩལ་མ་འགགས་པ་ཐུགས་རྗེ་ཆེན་པོར་རོལ་
པའི་རྒྱན་དུག་ལྔ་དང་རྣམ་རྟོག་རང་ཤར་རང་གྲོལ་བས་ཆོས་ཉིད་ཀྱི་ལོངས་སྤྱོད་རྒྱུན་ཆད་མེད་པར་ངོ་
སྤྲད་དོ། །བརྗོད་བྱ་དོན་གྱི་ཆོས་ཐམས་ཅད་ཧྲིལ་གྱིས་དྲིལ་བས་དེར་མ་འདུས་པ་མེད་དོ། །སྤྱི་དོན་
གཉིས་པ་རྗོད་བྱེད་ཚིག་གི་ཆོས་ལ་གསུམ་དུ་སྡུད་དེ། དྲང་དོན་དང་། ངེས་དོན་དང༌། སྙིང་པོའི་ཆོས་སོ། །
དྲང་དོན་ལ་གསུམ། རྨོངས་པ་ལམ་དུ་གཞུག་པའི་མན་ངག་དང་གཅིག །དད་པ་ཅན་སྤྲོ་བ་བསྐྱེད་པའི་
མན་ངག་དང་གཉིས། བརྩོན་འགྲུས་ཅན་ཆོས་ལ་འཛུད་པའི་མན་ངག་དང་གསུམ་མོ། །དང་པོ་རྨོངས་
པ་ལམ་དུ་གཞུག་པའི་ཆོས་ལ་གསུམ། དེ་ཁོ་ན་ཉིད་ལ་རྨོངས་པ་ལྷན་ཅིག་སྐྱེས་པའི་མ་རིག་པ་དང་།
ཀུན་ཏུ་བཏགས་པའི་མ་རིག་པ་དང་། ལས་རྒྱུ་འབྲས་ལ་རྨོངས་པའི་མ་རིག་པའོ། །དང་པོ་དེ་ཁོ་ན་ཉིད་
ལ་རྨོངས་པ་ལྷན་ཅིག་སྐྱེས་པའི་མ་རིག་པ་བྱ་བ་གང་ལ་ཟེར་ན། དང་པོ་ལོན་ནས་རང་དང་དུས་མཉམ་
དུ་བྱུང་བ་ཡིན་ཏེ། དེ་ཁོ་ན་ཉིད་བྱ་བ་རང་སེམས་ཡེ་ནས་ཐུགས་རྗེ་ཆེན་པོ་ཡིན་པ་དེ་མ་ཤེས་པས་རྨོངས་
པའི་མ་རིག་པ་ཞེས་བྱ། ཀུན་གཞིའི་རྣམ་པར་ཤེས་པ་ཞེས་བྱ་བ་སྟོང་པ་ཆེན་པོ། ཀུན་ནི་རྣམ་པར་རྟོག་
པའི་ཡིད་དང་གཞི་ཞེས་པ་སངས་
སངས་རྒྱས་དང་སེམས་ཅན་གཉིས་ཀའི་གཞི། ལས་
ལས་དགེ་སྡིག་གི་བག་ཆགས་
བསགས་པའི་སྣོད་ལྟ་བུ་ཅིག་ཡོད་པས། དེ་ལ་ཉོན་མོངས་པ་ཅན་གྱི་ཡིད་ཀྱིས་ཁ་ནང་དུ་བལྟས་པས་
སེམས་ཉིད་ཀྱི་དོན་ཐུགས་རྗེ་ཆེན་པོར་མ་མཐོང་། རང་སེམས་སངས་རྒྱས་སུ་མ་ཤེས་པར་རང་ལ་རང་
གིས་བསྒྲིབས་པས་ང་བདག་གཉིས་སུ་བཟུང་ནས་མར་འཁོར་བར་འཁྱམས་ཤིང་ལུས་བླངས་སོ། །ལུས་
བླངས་པས་ཀུན་དུ་བཏགས་པའི་མ་རིག་པ་བྱུང་སྟེ་ལུས་ལ་དབང་པོ་ལྔ་ཤར། ཡིད་ཀྱི་རྣམ་པར་ཤེས་པ་
བང་པོ་སྒོ་ལྔའི་རྗེས་སུ་ཞུགས་པས་ཡུལ་དྲུག་ལ་ཆགས་སྡང་སྐྱེས། བདག་དང་གཞན་དུ་བཟུང་། མེད་
་ལ་ཡོད་པར་བཏགས། ང་བདག་གི་(༡༢༠བ)འཛིན་པས་རིགས་དང་། རུས་ལ་སོགས་པར་
་མིང་དུ་
- 199 -



མ་ཎི་བཀའ་འབུམ།
བཏགས་ནས་བདག་ཏུ་བཟུང་། ཕ་མ་སྤུན་གྲོགས་བུ་ལ་སོགས་པ་ལ་བདག་གིར་བཟུང་། དགྲ་གཉེན་
ལ་སོགས་པར་མིང་དུ་བཏགས་ནས་གཞན་དུ་བཟུང་། མ་ཡིན་པ་ལ་ཡིན་པར་བཟུང་ནས་སྣ་ཚོགས་སུ་
བཏགས་པས། ཀུན་དུ་བཏགས་པའི་མ་རིག་པ་ཞེས་བྱའོ། །གསུམ་པ་ལས་རྒྱུ་འབྲས་ལ་རྨོངས་པའི་མ་
རིག་པ་ཞེས་བྱ་བ། བདག་གཞན་དུ་བཟུང་བས། རང་གཞན་དང་། ལས་རྒྱུ་འབྲས་རང་གྲོལ་དུ་མ་ཤེས་
པས། ཡུལ་ཡིད་དུ་འོང་བ་ལ་ཆགས་པ་སྐྱེས་མི་འོང་བ་ལ་ཞེ་སྡང་སྐྱེས། གཉེན་བྱམས་པ་ལ་
པ་ལ་འདོད་
ཆགས་དང་དགྲ་སྡང་བ་ལ་ཞེ་སྡང་སྐྱེས་པས་ལས་དགེ་སྡིག་བསགས། ཀུན་གཞི་སྣོད་ལྟ་བུ་དེ་ལ་དགེ་
སྡིག་གི་རྣམ་སྨིན་གྱིས་དགེ་བས་མཐོ་རིས་གསུམ་དུ་འཁོར། སྡིག་པས་ངན་སོང་གསུམ་དུ་འཁོར་ནས།
འཁོར་བ་ནས་ཐར་པའི་དུས་མེད་པར་སྡུག་བསྔལ་གྱི་རང་བཞིན་ལས་མ་འདས་པ་ཡིན་ནོ། །དེ་ལ་སོ་
སོའི་སྐྱེ་བོ་མ་རིག་པ་གསུམ་གྱིས་རང་སེམས་ཐུགས་རྗེ་ཆེན་པོར་མ་ཤེས་པར་རྨོངས་པ་དེ་ལམ་དུ་
གཞུག་པའི་ཆོས་ལ་གསུམ་སྟེ། ལྷན་ཅིག་སྐྱེས་པའི་རིག་པས་རང་སེམས་ཐུགས་རྗེ་ཆེན་པོར་ངོ་སྤྲད་པ་
ལམ་དུ་གཞུག་པ་དང་། ཡེ་ཤེས་རྩལ་གྱི་རིག་པས་སེམས་དང་ཆོས་ཉིད་དབྱེར་མེད་པ། ཆོས་ཉིད་ཁྱབ་
གདལ་ཆེན་པོ་ལས་བུ་རིག་པའི་རྩལ་མ་འགགས་པ་ཡེ་ཤེས་སུ་ངོ་སྤྲད་པ་དང་། ཆོས་ཉིད་རང་ཤར་རང་
གྲོལ་གྱི་རིག་པས་ཉོན་མོངས་པའི་དུག་རྣམ་པ་ལྔ་རྣམ་རྟོག་རང་ཤར་རང་གྲོལ་རྗེས་མེད་རང་བརླག་ཏུ་
གཏོང་བའོ། །དང་པོ་ལྷན་ཅིག་སྐྱེས་པའི་རིག་པས་རང་སེམས་ཐུགས་རྗེ་ཆེན་པོར་ངོ་སྤྲད་ལ་ལན་དུ་
གཞུག་པ་ནི། ལྷན་ཅིག་སྐྱེས་པའི་རིག་པ་བྱ་བ་རང་སེམས་ཡེ་ནས་སྐྱེ་བ་མེད་པ་སེམས་ཉིད་སྟོང་པ་ཅི་
ཡང་གྲུབ་པ་མེད་པ་རང་ལ་ཡེ་ནས་གནས་པ་དེ། བླ་མའི་གདམས་ངག་གིས་ངོ་སྤྲད་པས། སེམས་སྟོང་
པ་མ་བསྒྲིབས་པ
ད་པར་མཐོང་བ་དེ་ཁོ་ན། ཐུགས་རྗེ་ཆེན་པོའི་ཐུགས་དགོངས་ཡིན་པས། རང་ལ་ཡེ་ནས་
གནས་པས་ཐོག་མ་མེད་པ་ནས་འདུ་འབྲལ་(༡༢༡ན)མེད་པ་ཡིན་ནོ། །གཉིས་པ་ཡེ་ཤེས་རྩལ་གྱི་རིག་
པས་སེམས་ཆོས་དབྱེར་མེད་མ་ཆོས་ཉིད་ཁྱབ་གདལ་ལས་བུ་རིག་པའི་རྩལ་མ་འགགས་པ་མ་བུ་དབྱེར་
མེད་ཀྱི་ཡེ་ཤེས་སུ་ངོ་སྤྲད་པ་ནི། སེམས་ཆོས་ཉིད་སྟོང་པ་ཉིད་ཐམས་ཅད་ལ་ཁྱབ་པ་མཉམ་པ་རིས་མེད་
དུ་གནས་པ་དེ་ཆོས་ཉིད་མ་ཡིན་ལ། རིག་པ་གསལ་ལ་མ་འགགས་པ་སྟོང་པ་ལས་རང་ཤར་དུ་ཤར་བ་
- 200 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དེ་རིག་པའི་རྩལ་ཡིན་པས་བུ་རང་བྱུང་རང་ཤར་དུ་ཤར། དབང་པོ་ཚོགས་དྲུག་ལ་ཉོན་མོངས་པའི་ཡིད་
ཀྱིས་ང་བདག་ཏུ་བཅད་པ་དེ། ང་མིན། བདག་མིན། དགྲ་མིན། གཉེན་མིན། ཡིན་མིན་དུ་རང་སར་
གྲོལ་བས་ཡེ་ཤེས་རྩལ་གྱི་རིག་པ་རང་ཤར་ནས། མ་ཁྱབ་གདལ་ཆེན་མོ་སྟོང་པའི་ངང་དུ། བུ་རིག་པའི་
རྩལ་ཤར་ཡང་སྟོང་པའི་ངང་ལས་ཤར། ཐིམ་ཡང་སྟོང་པའི་ངང་དུ་ཐིམ། མ་བུ་དབྱེར་མེད་མ་པང་དུ་བུ་
ཐིམ་ནས་ཡེ་ཤེས་རྩལ་གྱི་རིག་པ་ངོ་ཤེས་པས། ཀུན་ཏུ་བཏགས་པའི་མ་རིག་པ་རང་སར་དག་ནས་
རྨོངས་པ་ཡེ་ཤེས་རྩལ་གྱི་རིག་པས་ལམ་དུ་ཆུད་དོ། །གསུམ་པ་ཆོས་ཉིད་རང་ཤར་རང་གྲོལ་གྱི་རིག་
པས་ཉོན་མོངས་པའི་དུག་རྣམ་པ་ལྔ་རང་ཤར་རང་གྲོལ་རྗེས་མེད་རང་བརླག་ཏུ་བཏང་ལ་ལམ་དུ་གཞུག་
པ་ནི། ཉོན་མོངས་པ་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་ལྔ་པོ་འདི་སྤང་ཡང་མི་སྤོང་།
བསྒྱུར་ཡང་མི་བསྒྱུར། སྤྱོད་ཀྱང་མི་སྤྱོད། འགེགས་ཀྱང་མི་འགེགས་ཏེ། དུག་ལྔ་བྱུང་ཡང་གཞི་སྟོང་
པའི་ངང་ལས་བྱུང་། ཐིམ་ཡང་གཞི་སྟོང་པའི་ངང་དུ་ཐིམ། དང་པོ་བྱུང་ས་མེད་དེ་སྟོང་། བར་དུ་གནས་
ས་མེད་དེ་སྟོང་། ཐ་མ་འགྲོ་ས་མེད་དེ་སྟོང་། རང་གྲོལ་རང་བརླག་རྗེས་མེད་དུ་སོང་བས་དུག་ལྔ་དང་
རྣམ་རྟོག་ཕྲ་རགས་རང་ཤར་རང་གྲོལ་དུ་སོང་། ལས་དགེ་སྡིག་གི་རྣམ་སྨིན་རྒྱུ་ཟད་རྐྱེན་ཟད་དུ་སྟོང་
ནས། ཆོས་ཉིད་རང་ཤར་རང་གྲོལ་གྱི་རིག་པ་ཤར་བས། ལས་རྒྱུ་འབྲས་ལ་རྨོངས་པའི་མ་རིག་པ་རང་
སར་དག་ནས་རྨོངས་པ་ཆོས་ཉིད་རང་ཤར་རང་གྲོལ་གྱི་རིག་པས་ལམ་དུ་ཚུད་དོ། །ད་ལྟར་སོ་སོ་སྐྱེ་བོ་
ཆོས་ཉིད་དོན་ལ་རྨོངས་ཤིང་ག
གཤེད་མ་བྱ་བ་(༡༢༡བ)ནུས་པ
༡བ)ནུས་པ་མེད་པ་རྣམས། རིག་པ་ཡེ་ཤེས་ཀྱི་སྒྲོན་
མས་མ་རིག་པ་བློའི་མུན་པ་བསལ་ནས་ཆོས་ཉིད་མི་འགྱུར་བའི་ལམ་དུ་བཅུག་ནས། འགྱུར་བ་མེད་
པའི་རྒྱས་བཏབ་པས་རྨོངས་པ་ལམ་དུ་གཞུག་པའི་ཆོས་སྐོར་ཞེས་བྱ་བ་ཡིན་ནོ། །སྤྱི་དོན་གཉིས་པ་དད་
པ་ཅན་སྤྲོ་བ་བསྐྱེད་པའི་མན་ངག་ནི། ད་ལྟ་ཡང་དག་པར་རྫོགས་པའི་སངས་རྒྱས་ཀྱི་བསྟན་པ་གནས་
པ་འདི་ལ་མི་ལུས་གཙང་མ་ཐོབ་ནས་ཆོས་དང་ཕྲད་དུ་ཡོད་པ་འདི་ཚེ་སྔ་མ་ལ་ཚོགས་བསགས་པ་ཡིན།
ད་དུང་ཡང་ཚོགས་བསགས། ཆོས་བྱ་དགོས། ཆོས་བྱེད་པ་ལ་དད་པ་དགོས་པས། དད་པ་ལ་གསུམ།
ལས་རྒྱུ་འབྲས་ལ་ཡིད་ཆེས་པའི་དད་པ་དང་གཅིག །དཀོན་མཆོག་གསུམ་ལ་དང་བའི་དད་པ་དང་
- 201 -



མ་ཎི་བཀའ་འབུམ།
གཉིས། འཁོར་བའི་སྡུག་བསྔལ་ལ་ཡིད་འབྱུང་བའི་དད་པ་དང་གསུམ་མོ། །དང་པོ་ལས་རྒྱུ་འབྲས་ལ་
ཡིད་ཆེས་པའི་དད་པ་ལས་གསུམ། ལས་དབང་ཆེ། སྣང་བ་རྫུན་ཆེ། བླ་མ་དྲིན་ཆེའོ། །དང་པོ་ལས་
དབང་ཆེ་བ་ལ་གསུམ། དང་པོ་སྡིག་པ་མི་དགེ་བའི་ལས་ཀྱི་འབྲས་བུ་ངན་སོང་གསུམ་ལས་འགྲོ་ས་མེད་
པར་ཡིད་ཆེས་པ་ཅིག་དགོས། ཡིད་ཅིས་ཆེས་ན་ད་ལྟའི་ལྟོགས་པ་དང་ཐོངས་པ་དང་ཚེ་ཐུང་བ་དང་ནད་
མང་བ་འདི་དག་ཐམས་ཅད་ཀྱང་། ཚེ་སྔོན་སྡིག་པ་བསགས་པའི་རྣམ་སྨིན་ཡིན། གཉིས་པ་དགེ་བའི་
ལས་ཀྱི་འབྲས་བུ་ལྷ་དང་མིར་སྐྱེ་བར་ཡིད་ཆེས། ཡིད་ཅིས་ཆེས་ན་ད་ལྟའི་ཕྱུག་པ་དང་སྐྱིད་པ་དང་ཚེ་
རིང་བ་དང་ནད་དཀོན་པ་ཐམས་ཅད་ཀྱང་ཚེ་སྔ་མའི་དགེ་བའི་ལས་ཀྱི་རྣམ་པར་སྨིན་པ་ཡིན་ནོ། །གསུམ་
པ་བསམ་གཏན་དང་ཏིང་ངེ་འཛིན་མི་གཡོ་བའི་ལས་ཀྱིས་གཟུགས་མེད་པའི་ཁམས་སུ་སྐྱེ་བར་ཡིད་
ཆེས། ཡིད་ཅིས་ཆེས་ན་བསམ་གཏན་དང་ཏིང་ངེ་འཛིན་ལ་ཡུན་རིང་དུ་གནས་པ་དེ་ཚེ་སྔ་མའི་ཏིང་ངེ་
འཛིན་གྱི་ལས་ཀྱི་རྣམ་པར་སྨིན་པ་ཡིན་ནོ། །དེས་ན་དགེ་བ་དང་དུ་བླངས་ལ། མི་དགེ་བའི་ལས་སྤང་།
ཏིང་ངེ་འཛིན་གྱི་རོ་ལ་ཆགས་པར་མི་བྱའོ། །གཉིས་པ་སྣང་བ་རྫུན་ཆེ་བ་ནི་སྣང་བ་མི་བདེན་པ་ལ་གསུམ།
དང་པོ་སྣང་བ་འཁྲུལ་སྣང་ཡིན་པས་མི་བདེན་པ་ནི། འདི་ལྟར་(༡༢༢ན)གྱི་སྣང་བ་འདི་འཁྲུལ་པ་ཡིན་
ཏེ། མི་བདེན་པ་ལ་བདེན་པར་གཟུང་། ཕ་མ་སྤུན་གྲོགས་བུ་ནོར་ཉེ་འབྲེལ་ལ་སོགས་པ་རང་གིས་བཟུང་
བའི་སྡུག་བསྔལ་རྒྱུན་མི་ཆད་དེ། རྨི་ལམ་གྱི་ཡུལ་བལྟར་མེད་པ་ལ་ཡོད་པར་བཟུང་བས་འཁྲུལ་ལོ། །
གཉིས་པ་སྣང་བ་མ་ངེས་པས་རྫུན་ཆེ་སྟེ། གཉེན་འདི་ཡིན་མེད། གྲོགས་འདི་ཡིན་མེད། ཡུལ་དང་ཁང་
ཁྱིམ་འདི་ཡིན་མེད། ངེས་ངེས་པོ་མེད་པས་སྣང་བ་འགྱུར་ཞིང་འགྱུར་ཞིང་འགྲོའོ། །གསུམ་པ་སྣང་བ་མི་
རྟག་པར་རྫུན་ཆེ་སྟེ། ཕ་མ་སྤུན་གྲོགས་བུ་ལ་སོགས་པ་མི་རྟག་འཆི། ནོར་རྫས་རྐང་འགྲོས་མི་རྟག་
འཛད། ཡུལ་དང་ཁང་ཁྱིམ་མི་རྟག་འཇིག །ཐ་མ་འཇིག་རྟེན་གྱི་ཁམས་འདི་ཡང་མི་རྟག་འཇིག་པ་ཡིན་
ནོ། །གསུམ་པ་བླ་མ་དྲིན་ཆེ་བ་ལ་གསུམ་སྟེ། བླ་མ་དེ་འཁོར་བ་ནས་འདྲེན་པའི་དེད་དཔོན་ཡིན་ཏེ། བླ་
མ་མེད་ན་འཁོར་བ་ལས་ཐར་མི་སྲིད་པས་ཤིན་ཏུ་དྲིན་ཆེའོ། །གཉིས་པ་བླ་མ་དེས་ཆོས་བསྟན་པས་རང་
རྒྱུད་གྲོལ་ནུས་པས་ཤིན་ཏུ་དྲིན་ཆེ། གསུམ་པ་བླ་མ་མེད་ན་རྫོགས་པའི་བྱང་ཆུབ་ཐོབ་མི་སྲིད་པས་ཤིན་
- 202 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཏུ་དྲིན་དུ་གཟོ་བ་གལ་ཆེའོ། །དེས་ན་རྒྱུ་སེམས་ཅན་ལ་འབྲས་བུ་སངས་རྒྱས་སྒྲུབ་པར་བྱེད་པ་ལ་བླ་མ་
མེད་ན་འགྱུར་མི་སྲིད་པས་སྐྱུག་ཅི་ལོག་མི་བྱ་བར་ཐུགས་ཅི་ཟིན་བྱའོ། །གཉིས་པ་དཀོན་མཆོག་ལ་དང་
བའི་དད་པ་ལ་གསུམ། དང་པོ་དཀོན་མཆོག་གི་ཡོན་ཏན་དྲན་པས་དང་བའི་དད་པ་སྐྱེ་སྟེ། དཀོན་མཆོག་
གསུམ་མེད་ན་བརྟེན་པའི་གནས་མེད་པས། འགྲོ་བའི་སྐྱབས་གནས་དཀོན་མཆོག་གསུམ་ཡིན་པས་ཡིད་
དང་བས་མོས་གུས་བྱའོ། །གཉིས་པ་དཀོན་མཆོག་གསུམ་ལ་དང་བའི་དད་པ་བསྐྱེད་པར་བྱ་སྟེ། འཁོར་
བ་དང་ངན་སོང་གི་སྒོ་གཅོད། མཐོ་རིས་གསུམ་གྱི་སྒོ་འབྱེད་པ་ཡིན་པས་ཡིད་དང་བས་གུས་པ་བྱའོ། །
གསུམ་པ་དཀོན་མཆོག་གསུམ་གྱི་ཡོན་ཏན་དྲན་པས། འཇིག་རྟེན་འདིའི་གནོད་པ་དང་
། མི་དང་། མི་
མ་ཡིན་པ་ཐམས་ཅད་ལས་སྐྱོ་བ། ཕྱི་མ་རྫོགས་པའི་བྱང་ཆུབ་ཐོབ་པས་ཡིད་དང་བས་དཀོན་མཆོག་
གསུམ་ལ་སྐྱབས་སུ་འགྲོ་བ་ཡང་ཡང་དུ་བྱས་ལ་དཀོན་མཆོག་གསུམ་(༡༢༢བ)སྒྲུབ་པ་ལ་བསླབ་བོ། །
གསུམ་པ་འཁོར་བའི་སྡུག་བསྔལ་ལ་ཡིད་འབྱུང་བའི་དད་པ་ལ་གསུམ། དང་པོ་འཁོར་བ་སྐྱོན་ཆེ་བ་ནི་
འཁོར་བར་སྐྱེས་ཀྱི་རྟིང་ལ་ཐར་བར་དཀའ་སྟེ། གཅིག་ནས་གཅིག་ཏུ་འཁོར་བ་སྐྱོན་ཆེ་བ་ཡིན་ནོ། །གཉིས་
པ་འཁོར་བ་སྡུག་བསྔལ་གྱི་རང་བཞིན་ཡིན་པས། སྲིད་པའི་རྩེ་མོ་ནས་མནར་མེད་དམྱལ་བ་ཡན་ཆད་
ལ་སྡུག་བསྔལ་མིན་པ་མེད་པས་སྡུག་བསྔལ་ལ་སྐྱོ་བ་བསྐྱེད་དགོས་སོ། །གསུམ་པ་འཁོར་བ་ལས་ཐར་
པའི་ཐབས་དཀའ་བས། ལྷ་ཇོ་བོ་ཐུགས་རྗེ་ཆེན་པོ་རིགས་དྲུག་སྤྱིའི་ཐར་པའི་ལམ་སྣ་འདྲེན་པའི་ལྷ་
ཡིན་ནོ། །ཨོཾ་མ་ཎི་པདྨེ་ཧཱུྃ ཞེས་པ་འདིའི་འགྲོ་དྲུག་སྐྱེ་སྒོ་གཅོད་པས་རྒྱུན་དུ་བཟླས་པ་གལ་ཆེའོ། །དེ་
རྣམས་ནི་དད་པ་ཅན་ཆོས་ལ་གཟུང་བའི་མན་ངག་གོ །སྤྱི་དོན་གསུམ་པ་བརྩོན་འགྲུས་ཅན་ཆོས་ལ་
གཟུང་བའི་མན་ངག་ལ་གསུམ་གྱི་དང་པོ་ལ་གསུམ་ལས། དང་པོ་མི་ཆོས་ཀྱི་སྤྱོད་པ་འབོར་དགོས་པ་ནི།
རྟེན་མི་ལུས་གཙང་མ་ཐོབ་ནས་ཆོས་བྱེད་དགོས་པ་ཡིན་ཏེ། དེ་ཡང་ཉམས་དགའ་ཙམ་མམ། ཕྱོགས་རེ་
ཙམ་མམ། བྱེད་ལོ་བྱས་པས་མི་འོང་བས་འཇིག་རྟེན་མི་ཆོས་ཀྱི་སྤྱོད་
་པ་ཐམས་ཅད་འབོར་དགོས།
གཉིས་པ་གཞན་ལས་རང་མཁས་པར་བྱ་བའི་བསམ་པས་ཆོས་མི་བསླབ་སྟེ། སྙན་ཚིག་གི་ལོ་མ་མང་པོ་
དང༌། རྒོལ་རྩོད་ཐེ་ཚོམ་གྱི་གེགས་ལ་སོགས་པ་ཐམས་ཅད་ཆོས་ཚིག་ཏུ་སོང་། ཡིག་བྲིས་ཀྱི་དཔེ་ཆ་མང་
- 203 -



མ་ཎི་བཀའ་འབུམ།
པོ་ནི་ཆོས་ཡི་གེར་སོང་བས། ཆོས་གཞན་ལ་ཕན་པ་རང་དོན་མྱུར་དུ་འགྲུབ་པ། འགྲོ་དྲུག་སྤྱི་ལ་ཕན་པ་
ཐུགས་རྗེ་ཆེན་པོའི་ཆོས། ཨོཾ་མ་ཎི་པདྨེ་ཧཱུཾ་ཞེས་པ་འདི་ལ་འབད་པར་བྱའོ། །ཆོས་ཀྱི་མཆོག་འདི་ཡིན་ནོ། །
གསུམ་པ་གཞན་དབང་དུ་སྡུད་པའི་དོན་དུ་སྦྱིན་པ་བཏང་སྟེ། དེ་ཡང་ཐུགས་རྗེ་ཆེན་པོའི་ཆོས་ག
གཞུང་
གིས་འགྲོ་བ་ལ་ཕན་འདོགས་ཤིང་ཆོས་ལ་གཟུད་པ་ལ་སྦྱིན་པ་གཏོང་བ་ཡིན། དེ་ཡང་དམ་པ་
གྱིས་ཟིན་ཅིང་དྲི་མ་བརྒྱད་ཀྱིས་མ་གོས་པ་གལ་ཆེ། དམ་པ་གསུམ་ལ་བསམ་པ་དམ་པ་ནི། བྱམས་པ་
དང་སྙིང་རྗེས་གནས་ཅན་རྣམས་ལ་ཕན་གདགས་(༡༢༣ན)པའི་བསམ་པས་བཏང་། དངོས་པོ་དམ་པ་
ནི། སྦྱིན་པའི་གནས་ལ་གང་ལ་གང་འོས་པའི་རྫས་བཏང་། ཞིང་དམ་པ་ནི། དཀོན་མཆོག་ལ་མཆོད་པ།
དགེ་སློང་གི་དགེ་འདུན་ལ་བསྙེན་བཀུར། སེམས་ཅན་ཕལ་པ་ལ་མཉམ་པ་རིས་མེད་དུ་གཏད་པར་བྱའོ། །
སྦྱིན་པའི་དྲི་མ་བརྒྱད་ལ། གྲགས་པའི་དྲི་མ་ནི་སྙན་པ་དང་གྲགས་པ་འཕེལ་དུ་རེ་བའོ། །ཕན་ཡོན་གྱི་དྲི་
མ་ནི་ཕྱི་མ་ལ་ལོངས་སྤྱོད་ཐོབ་ཏུ་རེ་བའོ། །ལན་ལ་རེ་བའི་དྲི་མ་ནི་ད་རེས་འདི་བྱིན་པས་ཕྱིན་ཆད་དེ་
བས་ཆེ་བ་སྟེར་དུ་རེ་བའོ། །འགྱོད་པའི་དྲི་མ་ནི་བྱིན་ཟིན་ནས་ཕྱིས་འགྱོད་པའོ། །དབང་མེད་ཀྱི་དྲི་མ་ནི་
རང་མི་མོས་ཀྱང་གཞན་གྱིས་དབང་མེད་ཀྱིས་བྱེད་དུ་བཅུག་པའོ། །ཕྲག་དོག་གི་དྲི་མ་ནི་གཞན་གྱིས་
དགེ་བ་བྱས་པ་ལ་མི་དགའ་བའོ། །རློམ་པའི་དྲི་མ་བྱ་བ་ང་ཙམ་སྦྱིན་གཏོང་བྱས་པ་མེད་སྙམ་པའོ། །མ་
བརྟགས་པའི་དྲི་མ་བྱ་བ་སྦྱོར་དངོས་རྗེས་གསུམ་གྱིས་མ་ཟིན་པའོ། །མདོར་ན་སྦྱིན་པ་ལ་སོགས་པ་གང་
ལ་ཡང་སྦྱོར་བ་སེམས་ཅན་ཐམས་ཅད་ཀྱི་དོན་དུ་བློ་བསྐྱེད། དངོས་གཞི་སྒྱུ་མ་ལྟར་རང་བཞིན་མེད་པར་
བསམ། མཇུག་རྫོགས་པའི་བྱང་ཆུབ་ཏུ་བསྔོ་བ་གལ་ཆེའོ། །དེ་ལྟར་བྱས་ཤིང་དད་པ་ཅན་ཆོས་ལ་བཙུད་
ན་ཆོས་ལམ་དུ་འགྲོ་བའི་མན་ངག་ཡིན་ནོ། །གཉིས་པ་ངོ་ཚ་དང་ཁྲེལ་འཛེམ་གཉིས་ཀྱི་རྐྱ་བར་ནས་ཆོས་
བྱེད་དགོས་པས། དེ་ལ་གསུམ། དང་པོ་བཀའ་སྡེ་སྣོད་གསུམ་ཤེས་ཀྱང་རང་གི་རྒྱུད་ལ་མ་ཕན་ན་ངོ་ཚ་
སྟེ་ཆོས་ཤེས་པས་མི་ཕན་ཆོས་ཀྱི་དགོས་པ་ཉོན་མོངས་པ་ཞི་དགོས་པས། ཆོས་ཉོན་མོངས་པའི་གཉེན་
པོར་འགྲོ་བ་གལ་ཆེའོ། །གཉིས་པ་ཆོས་ཀྱི་བསླབ་བྱ་ལ་མཁས་ཀྱང་སྡིག་པ་ལ་མི་འཛེམ་ན་ངོ་ཚ་སྟེ། ཕྱི་
ནང་གི་ཆོས་རྣམས། ཉི་མ་ལྟ་བུར་ཤེས། ནང་ན་ཆོས་ཀྱི་གོ་བ་མེད་པར་བལྟར་ཡོད་ཀྱང་སྡིག་པའི་རྣམ་
-204 -



སྨིན་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
་ལ་མི་འཛེམ་ན། ཆོས་རྩ་བ་ནས་རུལ་བ་ཡིན་པས་སྡིག་པའི་ལས་ལ་ཕྲ་མོ་ནས་ཀྱང་འཛེམ་དགོས་
སོ། །གསུམ་པ་གསང་སྔགས་ཀྱི་སྒོར་ཞུགས་ནས་དམ་ཚིག་མི་བསྲུང་ན་ངོ་ཚ་སྟེ། གསང་
(༡༢༣བ)སྔགས་
ཀྱི་ཆོས་ཟབ་མོ་སྡོམ་ཞུགས་བླ་མ་ལ་དབང་ཞུས་དམ་བཅས་ནས། དམ་ཚིག་མི་བསྲུང་བར་གསང་
བབ་ཅོལ་དུ་བྱར་མི་རུང་བས། དམ་ཚིག་རང་གི་སྲོག་བཞིན་བསྲུངས་ནས་ཆོས་གཞུང་བཞིན་དུ་སྤྱད་
དགོས་སོ། །གསུམ་པ་ཆོས་མ་ནོར་བ་ལ་འཇུག་དགོས་པ་ལ་གསུམ་ལས། དང་པོ་ཐུགས་རྗེ་ཆེན་པོ་འདི་
སྒྲུབ་པའི་ལྷ་མ་ནོར་བ་ཡིན་ཏེ། འགྲོ་དྲུག་སྤྱི་ལ་ཐུགས་རྗེས་གཟིགས་ཤིང་། ཁྱད་པར་བོད་ཀྱི་ལྷ་སྐལ་
ཡིན་པས་འདི་སྒོམ་པ་གལ་ཆེའོ། །གཉིས་པ་སྙིང་པོ་མ་ནོར་བ་ཡི་གེ་དྲུག་པ་ཡིན་ཏེ། ཨོཾ་མ་ཎི་པདྨེ་ཧཱུཾ་ཞེས་
པ་འདིས་འགྲོ་དྲུག་གི་སྡུག་བསྔལ་རྩད་ནས་སྦྱོང་ཞིང་སྐྱེ་སྒོ་གཅོད་པ་ཡིན་པས་རྒྱུན་དུ་བཟླས་པ་གལ་
ཆེའོ། །གསུམ་པ་དགོངས་པ་མ་ནོར་བ་རང་ཤར་རང་གྲོལ་ཡིན་ཏེ། དུག་རྣམ་པ་ལྔ་དང་རྣམ་རྟོག་རྗེས་
མེད་རང་སར་གྲོལ་བ་གལ་ཆེའོ། །དེ་རྣམས་ཀྱིས་བརྩོན་འགྲུས་ཅན་ཆོས་ལ་གཟུང་བའི་མན་ངག་
བསྟན་ནོ། །ཧྲིལ་གྱིས་དྲིལ་བས་དྲང་དོན་གྱི་ཆོས་ཐམས་ཅད་དེར་མ་འདུས་པ་མེད་དོ། །སྤྱི་དོན་གཉིས་
པ་ངེས་དོན་ལ་ཆོས་གསུམ། ཡར་ལྟ་བ་ལ་འབྱམས་སུ་མི་གཞུག །མར་རྒྱུ་འབྲས་ལ་འབྲས་བུ་མི་གཞུག །
བར་བཏང་སྙོམས་ལ་ལྕེངས་སུ་མི་གཞུག་པའོ། །དང་པོ་ཡར་ལྟ་བ་ལ་འབྱམས་སུ་མི་གཞུག་པ་ལ་གསུམ་
ལས། དང་པོ་ལྟ་བ་ཁ་ལ་འབྱམས་སུ་མི་གཞུག་པ་སྟེ། ཆོས་ཐམས་ཅད་ཡེ་ནས་མ་བཅོས་ལྷུན་གྱིས་གྲུབ་
པ་སངས་རྒྱས་དང་སེམས་ཅན་མཉམ་པའི་ས་མེད། ད་གདོད་སྒྲུབ་མི་དགོས་ཟེར་ནས་རྒྱུད་མ་གྲོལ་བ་
དེས། ཁ་འབྱམས་ཚིག་ལྟ་ལ་གདེངས་བྱས་ནས་ཆོས་ཉིད་དོན་གྱི་ལྟ་བ་མ་རྟོགས་པས་ཡར་ཁ་འབྱམས་པ་
ཡིན་ནོ། །གཉིས་པ་ལྟ་བ་གཞི་ལ་ལུས་སུ་མི་གཞུག་སྟེ། ཆོས་ཐམས་ཅད་སེམས་ཡིན། སེམས་ཆོས་སྐུ་
སྟོང་པ་ཆེན་པོ་སྒྲུབ་རྒྱུ་ཅི་ཡང་མེད་པ་ཡིན། བྱས་པའི་ཆོས་ཀྱིས་སངས་མི་རྒྱ་ཞེས་ཆོས་ཉིད་ཀྱི་དོན་དང་
ཉམས་རྒྱུད་ལ་མ་སྐྱེས་བར་འཕྲལ་གྱི་ཆོས་སྤྱོད་འགེགས་པ་དེ་མར་ལ་འཁྱམས་པ་ཡིན་ནོ། །གསུམ་པ་
ལྟ་བ་གོང་བརྒལ་བྱ་བ་རྟོགས་རུང་མི་རྟོགས་རུང་གཞི་ཡེ་དག་(༡༢༤ན)ཆེན་པོ་ཡིན། ནམ་ཤི་བ་ན་
སངས་རྒྱའོ་ཞེས་རྟོགས་པ་གདེང་དུ་ཚུད་པར་ཡར་ཐལ་བ་ཡིན་ནོ། །དེ་ལྟར་མི་བཏང་བར་སེམས་ཉིད་ཆོས་
- 205 -



མ་ཎི་བཀའ་འབུམ།
ཀྱི་དབྱིངས་སྟོང་གསལ་མ་བསྒྲིབས་པ་ཐུགས་རྗེ་ཆེན་པོའི་དགོངས་པ་ཡིན་པས། རྒྱུན་དུ་གོ་ཆས་འདྲིས་
བརྟན་པར་བྱས་ནས་ཉམས་ལེན་ཁོང་དུ་ཆུད་པ་གལ་ཆེའོ། །གཉིས་པ་མར་རྒྱུ་འབྲས་ཀྱི་ཆོས་ལ་འཐས་
སུ་མི་གཞུག་པ་ལ་གསུམ་ལས། དང་པོ་རང་དོན་རྐྱང་པར་མི་བཏང་བ་ནི། བདག་ཉིད་གཅིག་པུ་གྲོལ་
ཞིང་ཐར་པ་ཐོབ་པར་འདོད་པ་ནི་ཐེག་པ་ཆུང་ངུ་ཡིན་ཏེ། ཐུགས་རྗེ་ཆེན་པོ་སྒྲུབ་པ་ལ་སེམས་ཅན་ཐམས་
ཅད་ཀྱི་དོན་དུ་བློ་བསྐྱེད་དགོས། གཉིས་པ་ལས་རྒྱུ་འབྲས་ཁྱད་དུ་མི་གསོད་དེ་མི་དགེ་བ་རང་དག་རང་
གྲོལ་དུ་ཤེས་པར་བྱའོ། །གསུམ་པ་འདུས་བྱས་ཀྱི་དགེ་བའི་རྩ་བའི་དངོས་པོ་ལ་ཆགས་སེམས་མི་བྱ་སྟེ།
གང་ལ་ཡང་མི་དམིགས་པའི་རྒྱས་གདབ་བོ། །གསུམ་པ་བར་བཏང་སྙོམས་ལ་ལྕེངས་སུ་མི་གཞུག་པ་ལ་
གསུམ་སྟེ། རང་ལ་ཉམས་སུ་བླང་རྒྱུ་མེད་ན་ལྟ་བ་མཐོ་ཡང་ཐ་མལ་དུ་ལུས་ཉེན་ཡོད་པས། ལུས་ཐ་མལ་
དུ་མི་བསྡད་ཐུགས་རྗེ་ཆེན་པོ་སྒོམ། སྣང་བ་སྐུའི་དཀྱིལ་འཁོར་དུ་སྐྱེར་རོ། །ངག་ཐ་མལ་དུ་མི་བསྡད།
ཨོཾ་མ་ཎི་པདྨེ་ཧཱུྃ་ཞེས་བཟླས། གྲག་པ་གསུང་གི་དཀྱིལ་འཁོར་དུ་སྐྱེར་རོ། །ཡིད་ཐ་མལ་དུ་མི་བསྡད་རྣམ་
རྟོག་དང་དུག་ལྔ་རང་ཤར་རང་གྲོལ་དུ་བཏང་། དྲན་རྟོག་ཐམས་ཅད་དུ་ཐུགས་ཀྱི་དཀྱིལ་འཁོར་དུ་སྐྱེར་རོ། །
དེ་རྣམས་ཀྱིས་ངེས་དོན་གྱི་ཆོས་བསྟན་པ་ཡིན་ནོ། །སྤྱི་དོན་གསུམ་པ་སྙིང་པོའི་ཆོས་ལ་གསུམ། ལྟ་བ་དང༌།
སྒོམ་པ་དང་། སྤྱོད་པའོ། །དེ་ལ་སྐལ་ལྡན་སྙིང་པོའི་དོན་ལ་སྦྱར་བ་ནི་སྙིང་པོ་སེམས་ཡིན། དེའི་དོན་ལྟ་
སྒོམ་སྤྱོད་པ་ཡིན་ཏེ། ལྟ་བ་ལ་གསུམ། དང་པོ་སེམས་རང་གསལ་ཤེལ་གོང་ལྟ་བུ་ཡིན་ཏེ། སེམས་ཉིད་
དེ་ཀུན་དུ་རང་གསལ་བས། གསལ་བྱེད་གཞན་ལ་མ་ལྟོས་པ་ལ་བྱའོ། །གཉིས་པ་འགག་མེད་ཐལ་བྱུང་
ཉི་མའི་སྙིང་པོ་ལྟ་བུ་ནི། སེམས་མ་འགགས་པ་རང་ཤར་དུ་ཐོགས་ཐུགས་མེད་པར་ཤར་བ་ལ་བྱའོ། །
གསུམ་པ་གསལ་(༡ ༢༤བ)ལ་དངོས་པོ་མེད་པ་མེ་ལོང་ལ་ཉི་མ་ཤར་བ་ལྟ་བུ་ནི་སེམས་གསལ་ལ་མ་
འགགས་པར་སྣང་ཡང་དངོས་པོར་བཟུང་རྒྱུ་མེད་པ་ལ་བྱའོ། །ཧྲིལ་གྱིས་བྲིལ་བས་ཐུགས་རྗེ་ཆེན་པོའི་
ལྟ་བ་གསལ་ལ་མ་བསྒྲིབས་པ་རང་བྱུང་དུ་ཤར་བ་ཡིན་པས་སྐལ་ལྡན་རྣམས་ལ་བསྟན་པར་བྱའོ། །གཉིས་
པ་ཐུགས་རྗེ་ཆེན་པོའི་སྒོམ་པ་ལ་གསུམ་སྟེ། དང་པོ་དྲན་པ་རང་སངས་ཆུའི་རི་མོ་ལྟ་བུ་ནི་དྲན་པ་ཙམ་
གྱིས་ཆོས་ཉིད་རྒྱུན་ཆད་མེད་པར་འཆར་བ་ཡིན་ནོ། །གཉིས་པ་འགྱུ་བ་རང་གྲོལ་བར་སྣང་གི་སེར་བུ་ལྟ་
- 206 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལ་
བུ་ནི། རྣམ་རྟོག་གི་འགྱུ་བ་རང་
བ་རང་སར་གྲོལ་བས་རྟོག་པ་ལ་དངོས་པོ་མེད་པར་ཆོས་ཉིད་དུ་འཆར་བ་ལ་
བྱའོ། གསུམ་པ་རིག་པ་རང་གསལ་མུན་ཁུང་དུ་སྒྲོན་མེ་བཏེགས་པ་ལྟ་བུ་ནི། བྱིང་རྨུགས་མེད་པར་རིག་
པ་རང་གསལ་བཏབ་པས་བྱིང་བ་ཆོས་ཉིད་དུ་གསལ་བའོ། །ཧྲིལ་གྱིས་དྲིལ་བས་ཐུགས་རྗེ་ཆེན་པོའི་
སྒོམ་པ་སྟོང་གསལ་སྒྲིབ་གཡོགས་མེད་པ་རང་བྱུང་དུ་རྒྱུན་ཆད་མེད་པར་གནས་པ་ཡིན་པས། སྐལ་ལྡན་
རྣམས་ལ་བསྟན་པར་བྱའོ། །གསུམ་པ་ཐུགས་རྗེ་ཆེན་པོའི་སྤྱོད་པ་ལ་གསུམ། དང་པོ་དུག་ལྔ་རང་སང་
དག་པས་ཆུ་ལ་རལ་གྲི་བརྒྱབ་པ་ལྟ་བུ་ནི། རིག་པའི་རྩལ་མ་འགགས་པས་ཞེ་སྡང་ལ་སོགས་པ་ཤར་ཡང་
སྐྱེས་གྲོལ་དུ་མ་མཉམ་པ་ལ་བྱའོ། །གཉིས་པ་རྐྱེན་སྣང་གྲོགས་སུ་ཤར་བ་མཚོ་ལ་ཁ་བ་བབས་པ་ལྟ་བུ་
ནི། མཐུན་རྐྱེན་དང་འགལ་རྐྱེན་གང་བྱུང་ཡང་རྐྱེན་གྲོགས་སུ་ཤར་ནས་མི་གནོད་པར་རང་སར་གྲོལ་བ་
ལ་བྱའོ། །གསུམ་པ་ སྡུག་བསྔལ་བདེ་བར་བསྒྱུར་བ་དུག་ལ་སྔགས་ཀྱིས་བཏབ་པ་ལྟ་བུ་ནི། སྡུག་
བསྔལ་ཆོས་ཉིད་དུ་ཤེས་པས་འཁོར་བའི་ཆོས་ལ་ཡིད་ཕྱུང་ནས། འཁོར་བའི་བདེ་བ་ལ་ཡིད་མ་ཆོགས་
པས་བླ་ན་མེད་པའི་བྱང་ཆུབ་ཐོབ་པ་ཡིན་ནོ། །ཏྲིལ་གྱིས་དྲིལ་བས་ཐུགས་རྗེ་ཆེན་པོའི་སྤྱོད་པ་ནི་གང་
སྣང་བདེ་སྡུག་ཐམས་ཅད་རང་ཤར་རང་གྲོལ་དུ་སྤྱོད་པ་ལ་བྱའོ། །ཐུགས་རྗེ་ཆེན་པོའི་དོན་ཐམས་ཅད་
སྙིང་པོ་ཡི་གེ་དྲུག་པ་ལ་འདུས་པས། ཨོཾ་མ་ཎི་པདྨེ་ཧཱུཾ་ཞེས་རྒྱུན་དུ་བཟླས་པ་གལ་ཆེའོ། །སྐུ་གསལ་སྟོང་
གསུང་གྲག་སྟོང་ཐུགས་བདེ་སྟོང་། སྟོང་པ་གསུམ་ལྡན་དུ་གནས་པས་(༡༢༥ན)མཆོག་ཐུན་མོང་གི་དངོས་
གྲུབ་འབྱུང་། སྐལ་ལྡན་སྙིང་པོའི་དོན་ལ་དེ་ལྟར་སྦྱར་རོ། །སྤྲུལ་པའི་རྒྱལ་པོའི་ཐུགས་རྗེ་ཆེན་པོའི་སྒྲུབ་པ་
སྒྲུབ་འཇུག་གི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས་དྲུག་ཚན་སུམ་ཅུ་རྩ་དྲུག་པ་ནི། དང་པོ་ཐུགས་རྗེ་ཆེན
པོ་ཉམས་སུ་ལེན་པ་ལ་འདྲེ་དྲུག་སྤང་བར་བྱ་སྟེ། དང་པོ་སློབ་དཔོན་འདྲེ་ཅན་ནི། དཀོན་མཆོག་ལ་དད་
པ་མེད་པས་སྐྱབས་སུ་འགྲོ་བའི་སྡོམ་པ་རྒྱུད་ལ་མ་ཆགས་པ། བླ་མ་ལ་གུས་པ་མེད་པས་དམ་ཚིག་མི་
བསྲུང་བ། ཆོས་ལ་རས་ཆོད་བྱེད་པས་རྒྱུད་ལ་མ་ཆགས་པ། སྙིང་རྗེ་ཆུང་ཞིང་འགྲོ་དོན་མི་བྱེད་པས་ཐུགས་
- 207 -



མ་ཎི་བཀའ་འབུམ།
རྗེའི་དཔྱང་ཐག་ཆད་པ། འདོད་པ་ཆེ་བས་ཐབས་ཀྱིས་མགོ་བསྐོར་ལ་མཁས་པ་དེ་ལྟ་བུའི་སློབ་དཔོན་
དང་འབྲེལ་མི་བྱའོ། །གཉིས་པ་གདམས་ངག་འདྲེ་ཅན་སྤང་སྟེ། སློབ་དཔོན་ཚད་ལྡན་གྱིས་མ་བརྩམས་
པས་བཀའ་རྒྱུད་ཀྱི་དོན་ལས་ལོག་པ། སྒྲ་དོན་དུ་སྦྱོར་མ་ཤེས་པས་ཤོ་ཀའི་དོན་འཁྲུལ་པ། བརྒྱུད་པ་ལ་
དམ་ཚིག་གི་སེལ་ཡོད་པ། བཀའ་རྐུན་དང་འོག་བྲུས་དང་། དཔེ་འབུམས་སྣ་ཚོགས་ལ་ལག་ལེན་མི་བཏུབ་
པས་སྤང་བར་བྱའོ། །གསུམ་པ་གྲོགས་འདྲེ་ཅན་སྤང་སྟེ། དད་གུས་བླ་མ་དཀོན་མཆོག་ལ་མི་བྱེད། དམ་
ཚིག་དང་སྡོམ་པ་མེད། ཁྲེལ་འཛེམ་དང་ངོ་ཚ་མེད། དེ་ལྟ་བུ་དང་ཆོས་འབྲེལ་མི་བྱ། དམ་ཚིག་ཉམས་ན་
སློབ་དཔོན་དང་སློབ་བུ་གང་ཡིན་ཀྱང་གཉིས་ཀ་ངན་སོང་དུ་ལྟུང་བས་སྤང་ངོ༌། །བཞི་པ་གནས་འདྲེ་ཅན་
སྤང་སྟེ། མི་མ་ཡིན་དྲག་པོ་གནས་པའི་ས་དང་། བཀྲ་མི་ཤིས་པའི་སར་ཐུགས་རྗེ་ཆེན་པོ་བསྒྲུབ་པར་མི་
བྱ། བར་ཆད་འབྱུང་བས་སྤང་བར་བྱའོ། །ལྔ་པ་རྫས་འདྲེ་ཅན་སྤང་སྟེ། དཀོན་མཆོག་ལ་བསྔོས་པའི་
དཀོར་རྫས་དང་། སྔགས་པ་དྲེགས་པ་ཅན་གྱི་འདུ་རྫ་ས་དང་། སེར་སྣ་ཅན་གྱི་འཇུར་འགེགས་ཀྱི་རྫས་
དང་། འཁོར་བའི་སྐྱེ་རྫ་ས་དང་། སྡིག་པ་ཅན་གྱི་རྫ་ས་དེ་རྣམས་ཐུགས་རྗེ་ཆེན་པོ་ཉམས་སུ་ལེན་པས་སྤྱང་
(༡༢༥བ)བར་བྱའོ། །དྲུག་པ་ཟས་འདྲེ་ཅན་སྤང་སྟེ། དཀོན་མཆོག་གི་ཕུད་དང་བླ་མའི་གསོལ་ཟས་དང་།
ཆོས་སྐྱོང་ལ་བསྔོས་པ་དང་། ཚོགས་ཀྱི་འཁོར་ལོ་ལ་བསྔོས་པོ་དང་། འབྱུང་པོ་གདུག་པ་ཅན་གྱི་རྫས་དང༌།
ཟས་སུ་སྒོག་པ་དང་ཆང་ལ་སོགས་པ་སྤང་ངོ༌། །སྤྱི་དོན་གཉིས་པ་ཐུགས་རྗེ་ཆེན་པོ་ཉམས་སུ་ལེན་པའི་
གང་ཟག་གིས་བདུད་དྲུག་གི་ཁར་མི་བཏང་སྟེ། ཕ་མ་མཁན་སློབ་ཀྱི་བདུད། ཉེ་འབྲེལ་བུ་སློབ་ཀྱི་བདུད།
རྫས་དང་ཡོ་བྱད་ཀྱི་བདུད། ཉོན་མོངས་པ་ཞེན་ཆགས་ཀྱི་བདུད། ཕུང་པོ་སྡུག་བསྔལ་གྱི་བདུད། མངོན་
ཞེན་འཁྲུལ་པའི་བདུད་དོ། །དང་པོ་མཁན་སློབ་ཀྱི་བདུད་ནི། ཆོས་བྱེད་པ་ལ་ ཕ་མ་མཁན་སློབ་མི་
དགའ་བ་ཡང་བདུད་ཡིན་པས་དེ་ལ་བློ་མི་འགྱུར་བར་ཉམས་སུ་བླང་ངོ་། །གཉིས་པ་ཉེ་འབྲེལ་བུ་སློབ་
ཀྱི་བདུད་ནི། ཕ་མ་བུ་ཚ་གྲོགས་དང་བུ་སློབ་ཀྱི་བཀུར་སྟི་ལ་ཆགས་ན་བདུད་ཡིན་ནོ། །ཐུགས་རྗེ་ཆེན་པོ
ཉམས་སུ་ལེན་པའི་གང་ཟག་གིས་སྙིང་རྗེས་བསྐྱངས་ལ་ཞེན་ཆགས་བསྐྱུང་ངོ༌། །གསུམ་པ་རྫས་དང་ཡོ་ བྱད་
ཀྱི་བདུད་ནི། ནོར་རྫས་ཆེན་པོ་ཡོད་པ་ལ་ཞེན་ཆགས་འབྱུང་སྟེ། དེ་རྣམས་ཀྱི་འདུ་བྱེད་དགྲ་རྐུན་སྟོར་ཤི་
- 208 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལ་སོགས་པའི་སྡུག་བསྔལ་ཆེན་པོས་ཆོས་ལ་
པ་ལ་གནོད་པས་བདུད་ཡིན་ནོ། །ཐུགས་རྗེ་ཆེན་པོ་ཉམས་སུ་
ལེན་པའི་གང་ཟག་གིས་ནོར་རྫས་ལ་ཞེན་ཆགས་བསྐྱུང་ངོ༌། །བཞི་པ་ཉོན་མོངས་པ་ཞེན་ཆགས་ཀྱི་བདུད་
ནི། ཉོན་མོངས་པ་དུག་ལྔ་རང་དགར་བཏང་བས་ཆགས་སྡང་སྣ་ཚོགས་བསགས་ནས་འགྲོ་དྲུག་གི་སྡུག་
བསྔལ་མྱོང་བས་བདུད་ཡིན་ཏེ་ཉོན་མོངས་པ་རང་ཤར་རང་གྲོལ་དུ་བཏང་ངོ༌། །ལྔ་པ་ཕུང་པོ་སྡུག་བསྔལ་
གྱི་བདུད་ནི། རང་གི་ཕུང་པོ་ལ་ཆགས་པས་རྟོགས་པ་དང་འཁྱགས་པ་དང་། ན་བ་དང་རྒས་པ་དང་ཤི་
བ་དང་དེ་ལ་སོགས་པའི་སྡུག་བསྔལ་གྱིས། ལུས་ལ་གཅེས་འཛིན་དང་སྡིག་པ་བསགས་པས་ངན་སོང་དུ་
སྐྱེ་བས་བདུད་ཡིན་ཏེ། ལུས་དགོས་མེད་དུ་ཤེས་པར་བྱའོ། །ཕུང་པོ་ཟས་སྐོམ་བག་རེ་བསྟེན་ནས་ཐུགས་
རྗེ་ཆེན་པོ་སྒྲུབ། སྙིང་པོ་ཨོཾ་མ་ཎི་པདྨེ་ཧཱུཾ་ཞེས་པ་བཟླས་སོ། །དྲུག་པ་མངོན་ཞེན་(༡༢༦ན)འཁྲུལ་པའི་
བདུད་ནི། ཕ་མ་དང་སྤུན་ལ་མངོན་པར་ཞེན། གྲོགས་དང་བུ་ཚ་ལ་མངོན་པར་ཞེན། ནོར་དང་ལོངས་
སྤྱོད་ལ་མངོན་པར་ཞེན་ནས། དེ་རྣམས་ལའང་བདག་གིར་བཟུང་བས་འཁྲུལ་པ་རྒྱུན་མི་འཆད་དེ།
འཁོར་བ་དང་ངན་སོང་དུ་ལྷུང་བར་བྱེད་པའི་བདུད་ཡིན་པས་བདག་འཛིན་ཇེ་ཆུང་ལ་བཏང་བ་
་བ་གལ་
ཆེའོ། །སྤྱི་དོན་གསུམ་པ་ཐུགས་རྗེ་ཆེན་པོ་ཉམས་སུ་ལེན་པའི་རྣལ་འབྱོར་པས་འཕྲང་དྲུག་ལ་ཐར་བར་
བྱ་སྟེ། དང་པོ་ཉན་ཐོས་དཀའ་ཐུབ་སྡོམ་པའི་འཕྲང་ནི་རབ་ཏུ་བྱུང་བའི་གང་ཟག་རྣམས་ཀྱང་སྡོམ་པ་
བླངས་ནས་མཐར་ཕྱིན་པ་དཀའ་བས། འཕྲང་ནས་ཐོན་པ་ཤིན་ཏུ་ཉུང་། འདུལ་ཁྲིམས་ལ་གནས་ཀྱང་རང་
ཉིད་བཙུན་པར་རློམ་ན་བྱང་ཆུབ་ལ་བསྒྲིབས་པས་རང་གི་ ཚུལ་ ཁྲིམས་ལ་རློམ་སེམས་མི་བྱའོ། །གཉིས་
པ་བྱང་ཆུབ་སེམས་དཔའ་སེམས་བསྐྱེད་སྙིང་རྗེའི་འཕྲང་ནི། སྨོན་པ་དང་འཇུག་པའི་བྱང་ཆུབ་མཆོག་གི་
པ་བསྐྱེད་ནས། སེམས་ཅན་ལ་བྱམས་སྙིང་རྗེ་ཆེན་པོ་རྒྱུད་ལ་སྐྱེ་བ་དཀའ་བས་
འ་བས་འཕྲང་ནས་ཐོན་པ་
ཤིན་ཏུ་ཉུང་། རྒྱུད་ལ་སྐྱེས་ནའང་ངའི་སེམས་བསྐྱེད་པས་བཟང་བ་མེད་སྙམ་ནས་ཞེན་ཆགས་བྱས་ནའང་།
ཐུགས་རྗེ་ཆེན་པོའི་དགོངས་པ་ལ་བསྒྲིབས་པས་ཞེན་ཆགས་མི་བྱའོ། །གསུམ་པ་སྔགས་པ་དབང་གི་དམ་
ཚིག་གི་འཕྲང་ནི། སྔགས་ཀྱི་སྒོར་ཞུགས་པ་ལ་དབང་གིས་ཆོས་སྒོ་ཕྱེ། དམ་ཚིག་གིས་ཆོས་གཞུང་བཞིན་
དུ་མི་བྱེད་པས། དབང་ཐོབ་ནའང་དམ་ཚིག་མ་ཉམས་པའི་འཕྲང་ནས་ཐོན་པ་དཀའོ། །དབང་ནོད་ཅིང་
སེམས་
- 209 -



མ་ཎི་བཀའ་འབུམ།
དམ་ཚིག་དང་ལྡན་ཡང་ང་རྒྱལ་དང་རློམ་སེམས་ཆེ་ན་ཐུགས་རྗེ་ཆེན་པོའི་དགོངས་པ་ལ་བསྒྲིབས་པས་ང་
རྒྱལ་དང་རློམ་སེམས་མི་བྱའོ། །བཞི་པ་རྣལ་འབྱོར་པ་ལྟ་སྒོམ་གྱི་འཕྲང་ནི། རྣལ་འབྱོར་པ་ལ་ལྟ་བ་མཐོ་
བ། སྒོམ་པ་བརྟེན་པ། སྤྱོད་པ་ཞིབ་པ་དགོས་པས། དེ་གསུམ་གྱི་འཕྲང་ནས་ཐོན་པ་དཀའ་སྟེ། ཐོན་ཀྱང་
ལྟ་སྒོམ་ང་བཟང་སྙམ་པའི་ང་རྒྱལ་བྱེད་ན་ཐུགས་རྗེ་ཆེན་པོའི་དགོངས་པ་ལ་བསྒྲིབས་པས། ལྟ་སྒོམ་ལ་ང་
རྒྱལ་(༡༢༦བ)མི་བྱ། མཉམ་པ་རིས་མེད་ལ་གནས་པར་བྱའོ། །ལྔ་པ་ཉམས་ཁ་ལྟའི་འཕྲང་ནི། སློབ་
དཔོན་ལྟ་བ་མཐོ་བར་གསོལ་བས་ཉ་མ་ཕོ་མོ་ལ་བལྟ་དགོངས་ཀྱི་ཆོས་བཤད་པས། རྒྱུད་ལ་ཉམས་ལེན་
མེད་པས་འཕྲང་ནས་མ་ཐོན། ཁ་ལྟ་བྱས་ནས་ལས་འབྲས་ཁྱད་དུ་བསད་པས་འབྲས་བུ་ངན་སོང་གསུམ་
དུ་འགྲོའོ། །ཐུགས་རྗེ་ཆེན་པོའི་དགོངས་པ་སྟོང་པ་སྙིང་རྗེ་ཟུང་འབྲེལ་བསྒོམས་ལ། ཨོཾ་མ་ཎི་པདྨེ་ཧཱུཾ།
རྒྱུན་དུ་བཟླས་པ་གལ་
པ་གལ་ཆེའོ། །དྲུག་པ་སོ་སོ་སྐྱེ་བོ་ཐ་མལ་པ་མ་རིག་པའི་འཕྲང་ནི། སེམས་འཁྲུལ་པས་
བདག་ཏུ་འཛིན་པ་ཕ་མ་གྲོགས་དང་བུ་ཚ་ནོར་རྫས་ལ་གཟུང་འཛིན་གྱིས་བཅིངས་པས་དེ་རྣམས་ཀྱི་ནང་
ནས་ཐོན་པ་དཀའ་བས་འཕྲད་དོ། །དེ་ལ་ཐུགས་རྗེ་ཆེན་པོའི་མཛད་སྤྱོད་ཀྱིས་སེམས་མ་རིག་པ་རང་
ཤར་རང་གྲོལ་དུ་ངོ་སྤྲད། གཟུང་འཛིན་གྱི་སྒྲོག་བཅད་ནས་ཡི་གེ་དྲུག་པ་བཟླས་ལ་འགྲོ་དྲུག་གི་གནས་
སྦྱོང་བ་གལ་ཆེའོ། །སྤྱི་དོན་བཞི་པ་ཐུགས་རྗེ་ཆེན་པོ་ཉམས་སུ་ལེན་པའི་གང་ཟག་གིས་འབྲེལ་པ་དྲུག་དང་
ལྡན་དགོས་ཏེ། བླ་མ་གདམས་ངག་དང་འབྲེལ་དགོས། སློབ་མ་སྣོད་དང་འབྲེལ་དགོས། གདམས་ངག་
སྙན་བརྒྱུད་དང་འབྲེལ་དགོས། སྟོང་པ་སྙིང་རྗེ་དང་འབྲེལ་དགོས། སྙིང་རྗེ་འགྲོ་དོན་དང་འབྲེལ་དགོས།
འགྲོ་དོན་ཐུགས་རྗེ་དང་འབྲེལ་དགོས་སོ། །དེ་ལ་དང་པོ་བླ་མ་གདམས་ངག་དང་འབྲེལ་དགོས་པ་ནི།
བླ་མ་ཇི་ལྟ་བུ་ཞིག་ལ་བརྟེན་ན། དང་པོ་ཐོས་པ་བྱས། བར་དུ་བསམ་པ་བྱས། ཐ་མ་སྒོམ་པ་བྱས། སྐྱབས་
འགྲོ་སྡོམ་པ་དང་ལྡན་པ། བཀའ་ལུང་མན་ངག་བཞིན་དུ་སྦྱོར་ཤེས་པ། དབང་དམ་ཚིག་དང་ལྡན་པ། ཁྱད་
པར་དུ་ཐུགས་རྗེ་ཆེན་པོའི་གདམས་ངག་དང་འབྲེལ་པ། གཞན་རྗེས་སུ་འཛིན་པ་དེ་ལ་བརྟེན་ནོ། །གཉིས་
པ་སློབ་མ་སྣོད་དང་འབྲེལ་བ་ནི། འཁོར་བའི་སྡུག་བསྔལ་ལ་འཇིགས་པས་མེའི་དོང་ངམ་བཙོན་ར་ལྟ་
བུའི་འདུ་ཤེས་ཡོད་པ། འཁོར་བ་ལ་སྐྱུག་ལོག་ལོག་པ་སྐྱུག་ནད་ཅན་ཟས་མཐོང་བ་ལྟ་བུ། འཁོར་བ་ལ་
-210-



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
མ་ཆགས་པ་(༡༢༧ན)སློག་རུལ་ཐང་ལ་བོར་བ་ལྟ་བུ། དད་གུས་མོས་པས་བླ་མ་ལ་སངས་རྒྱས་སུ་མཐོང་
བ། སྒྲུབ་པ་ལེ་ལོར་མི་འཇོག་པར་མགོ་ལ་མེ་ཤོར་བ་ལྟ་བུར་ཉམས་སུ་ལེན་ཞིང་། ཁྱད་པར་ཐུགས་རྗེ་
ཆེན་པོའི་ཆོས་སྐོམ་པ་ཆུ་འཐུང་བ་ལྟར་ཚོལ་བ་དེ་ལ་བཤད། གསུམ་པ་གདམས་ངག་བརྒྱུད་པ་དང་འབྲེལ་
བ་ནི། ཚིག་དོན་ལ་ལྷད་མ་ཞུགས་པར་བླ་མས་ཇི་སྐད་གསུངས་པ་ལས་མ་བསླབ། དོན་ལ་རིགས་སྤྱོད་
ལྟར་སྣང་མ་ཞུགས་པ། བླ་མའི་དགོངས་པ་རང་གིས་བཅོས་པ་མེད་པར་རང་ཤར་རང་གྲོལ་རྒྱུད་ལ་ལྷག་
ལྷག་འཆར་དགོས་སོ། །བྱིན་རླབས་ཀྱི་བརྒྱུད་པ་ལ་འདྲེ་མ་ཞུགས་པས་བླ་མ་ཡི་དམ་མཁའ་འགྲོའི་བྱིན་
རླབས་ཀྱིས་རང་གཞན་གྱི་བར་ཆད་སེལ་ནུས་པ་ཡིན་ནོ། །འཇིག་རྟེན་གྱི་མཁའ་འགྲོ་སྒྲུབ་པ་མ་ཡིན་ནོ། །
བཀའ་ལུང་གི་བརྒྱུད་པ་ཇོ་བོ་ཐུགས་རྗེ་ཆེན་པོ་ནས་ད་ལྟ་ཡན་ཆད་དུ་གྲུབ་ཐོབ་བར་མ་ཆད་པའི་སྙན་
བརྒྱུད་ཡོད་པ་ཅིག་དགོས་སོ། །བཞི་པ་སྟོང་པ་དང་སྙིང་རྗེ་འབྲེལ་དགོས་པ་ནི། སེམས་སྟོང་པ་ ཡིན།
སྟོང་པ་ལ་བཅོས་རྒྱུ་མེད། སྒོམ་རྒྱུ་མེད། འོན་ཀྱང་སྟོང་པ་ཕྱལ་ཆད་པ་དེ་བྱང་ཆུབ་སེམས་དཔའ་ཐུགས་རྗེ་
ཆེན་པོའི་ཆོས་མ་ཡིན་པས། རང་དོན་དུ་སྟོང་ཉིད་རང་གསལ་སྒོམ། གཞན་དོན་དུ་སེམས་ཅན་ལ་སྙིང་རྗེ་
བསྐྱེད་དགོས། སྟོང་ཉིད་སྙིང་རྗེའི་སྙིང་པོ་ཅན་ལ་སངས་རྒྱས་སྐུ་གསུམ་ཡེ་ཤེས་ལྔའི་བདག་ཉིད་ཅན་འབྱུང་
ངོ་། །ལྔ་པ་སྙིང་རྗེ་འགྲོ་དོན་དང་འབྲེལ་དགོས་པ་ནི། སྙིང་རྗེས་མ་ཟིན་ན་འགྲོ་དོན་མི་འོང་བས། སེམས་
ཅན་འཁོར་བའི་སྡུག་བསྔལ་གྱིས་ཟིན་པ་རྣམས་ལ་ཕན་གདགས་པའི་སེམས་ཀྱིས། ཨོཾ་མ་ཎི་པདྨེ་ཧཱུྃ།
ཞེས་པའི་སྙིང་པོ་ཡི་གེ་དྲུག་པ་ལ་འགོད་པར་བྱའོ། །དྲུག་པ་འགྲོ་དོན་ཐུགས་རྗེ་དང་འབྲེལ་པ་ནི། འགྲོ་
བའི་དོན་བྱེད་པ་ལ་རིགས་དྲུག་སྤྱིའི་ལྷ་ཐུགས་རྗེ་ཆེན་པོ་ཡིན་པས། ཨོཾ་མ་ཎི་པདྨེ་ཧཱུཾ་ཞེས་པ་བཟླས་ན།
ཨོ་ལྷའི་གནས་སྦྱོང་། མ་ལྷ་མ་ཡིན་གྱི་གནས་སྦྱོང་། ཎི་མིའི་གནས་སྦྱོང་། པད་བྱོལ་སོང་གི་གནས་སྦྱོང་།
མེ་ཡི་དགས་
(༡༢༧བ)ཀྱི་གནས་སྦྱོང་། ཧཱུྃ་དམྱལ་བའི་གནས་སྦྱོང་། འགྲོ་དྲུག་ཐུགས་རྗེས་བཟུང་ནས་
རིགས་དྲུག་གི་སྡུག་བསྔལ་སྦྱོང་བ་ཐུགས་རྗེ་འགྲོ་དོན་དང་འབྲེལ་པ་ཡིན་ནོ། །སྤྱི་དོན་ལྔ་པ་ཐུགས་རྗེ་
ཆེན་པོ་ཉམས་སུ་ལེན་པའི་གང་ཟག་གིས་ཡིད་ཆེས་པ་དྲུག་ལ། བླ་མ་ལ་བརྒྱུད་པ་ཡོད་པར་ཡིད་ཆེས་
བསྐྱེད། བརྒྱུད་པ་ལ་བྱིན་རླབས་ཡོད་པར་ཡིད་ཆེས་བསྐྱེད། བླ་མའི་གསུང་ལ་སངས་རྒྱས་ཀྱི་གསུང་དུ་
-21 1 -



མ་ཎི་བཀའ་འབུམ།
ཡིད་ཆེས་བསྐྱེད། གདམས་ངག་ལ་བདུད་རྩི་ལྟ་བུའི་ཡིད་ཆེས་བསྐྱེད། ཉམས་ལེན་ལ་ཉམས་རྟོགས་
འཆར་བར་ཡིད་ཆེས་བསྐྱེད། འབྲས་བུ་ཐུགས་རྗེ་ཆེན་པོ་རང་དང་གཉིས་སུ་མེད་པར་ཡིད་ཆེས་བསྐྱེད་
དོ། །དང་པོ་བླ་མ་ལ་བརྒྱུད་པ་ཡོད་པར་ཡིད་ཆེས་བསྐྱེད་པ་ནི། བླ་མ་དང་སངས་རྒྱས་ལ་བརྒྱུད་པ་བར་
མ་ཆད་པ་ཅིག་དགོས་ཏེ། ཐུགས་རྗེ་ཆེན་པོས་ཁོ་བོ་སྲོང་བཙན་སྒམ་པོ་ལ་གསུངས་པས་བར་དུ་གང་
ཟག་གཞན་གྱི་བར་བརྒྱུད་པ་མེད་པར་ཡིད་ཆེས་དགོས་སོ། །གཉིས་པ་བརྒྱུད་པ་ལ་བྱིན་རླབས་ཡོད་
པར་ཡིད་ཆེས་བསྐྱེད་དེ། བརྒྱུད་པའི་བླ་མ་རྣམས་ལ་བྱིན་རླབས་ཐུན་མོང་མ་ཡིན་པ་དྲན་པ་ཙམ་གྱིས་
ཐ་མལ་གྱི་ཤེས་པ་འགྱུར་བར་ཡིད་ཆེས་དགོས་སོ། །གསུམ་པ་བླ་མའི་གསུང་ལ་སངས་རྒྱས་ཀྱི་བཀ
ཡིད་ཆེས་བསྐྱེད་པ་ནི། བླ་མ་སངས་རྒྱས་ཀྱི་དགོངས་པ་ད་ལྟ་རང་ལ་དངོས་སུ་བསྟན་པས་སངས་རྒྱས་
ཀྱི་བཀར་ཡིད་ཆེས་དགོས་སོ། །བཞི་པ་གདམས་ངག་ལ་བདུད་རྩི་ལྟ་བུའི་ཡིད་ཆེས་བསྐྱེད་པ་ནི། ཐུགས་རྗེ་
ཆེན་པོའི་དགོངས་པ་བདུད་རྩི་ལྟ་བུས་ཉོན་མོངས་པའི་གཅོང་ནད་བྱང་ཆུབ་ཀྱི་སེམས་སུ་འཚོ་བས། ཉོན་
མོངས་པའི་ནད་རྣམས་ཞི་བར་ཡིད་ཆེས་བསྐྱེད་དགོས་སོ། །ལྔ་པ་ཉམས་ལེན་ལ་ཉམས་རྟོགས་འ
བར་ཡིད་ཆེས་བསྐྱེད་པ་ནི། ཨོཾ་མ་ཎི་པདྨེ་ཧཱུྃ་ཞེས་པ་ཐུགས་རྗེ་ཆེན་པོའི་ཡང་སྙིང་འདི་རྒྱུན་དུ་ཉམས་སུ་
བླངས་པས་ལུས་ལ་བདེ་བ་ངག་ལ་ནུས་པ་སེམས་ལ་རྟོགས་པ་འཆར་བར་ཡིད་ཆེས་བསྐྱེད་དོ། །དྲུག་པ་
འབྲས་བུ་ཐུགས་རྗེ་ཆེན་པོ་རང་དང་གཉིས་སུ་མེད་པར་ཡིད་ཆེས་བསྐྱེད་པ་ནི། རང་གི་སེམས་(༡༢༨ན)
སྟོང་གསལ་ཀུན་ལ་ཁྱབ་པ་མཉམ་པ་རིས་མེད་དུ་འདུག་པ་དེ། ཆོས་ཉིད་དོན་གྱི་ཐུགས་རྗེ་ཆེན་པོ་ཡིན་
པས་ཐོག་མ་ནས་རང་ལ་གནས་པར་ཡིད་ཆེས་བསྐྱེད་དོ། །སྤྱི་དོན་དྲུག་པ་ཐུགས་རྗེ་ཆེན་པོ་ཉམས་སུ་
ལེན་ པའི་ གང་ ཟག་འདྲ་མིན་དྲུག་ཏུ་བཏང་སྟེ། ལྟ་བ་འདྲ་མིན། སྒོམ་པ་འདྲ་མིན། སྤྱོད་པ་འདྲ་མིན།
འབྲས་བུ་འདྲ་མིན། དམ་ཚིག་འདྲ་མིན། སྙིང་རྗེ་འདྲ་མིན་ནོ། །དང་པོ་ལྟ་བ་འདྲ་མིན་ནི། །ཐུགས་རྗེ་
ཆེན་པོའི་ལྟ་བ་ལ་ཕྱོགས་རིས་མེད་པ་ཀུན་ཤོང་ཆེན་མོ་ཡིན་ནོ། །ཕྱོགས་འཛིན་བློ་ལ་ཞེ་འདོད་ཅིག་བྱུང་
ན་ལྟ་བ་འདྲ་མིན་ནོ། །གཉིས་པ་སྒོམ་པ་འདྲ་མིན་ནི། ཐུགས་རྗེ་ཆེན་པོའི་སྒོམ་པ་གསལ་སྟོང་འཛིན་པ་
མེད་པ་རང་བྱུང་གི་སྒོམ་པ་ཡིན་ནོ། །སེམས་འཛིན་བློ་སྒོམ་རྩོལ་བ་དང་བཅས་པ་སྒོམ་པ་འདྲ་མིན་ནོ། །
འཆར་
- 212 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
གསུམ་པ་སྤྱོད་པ་འདྲ་མིན་ནི། ཐུགས་རྗེ་ཆེན་པོའི་སྤྱོད་པ་ཕྱོགས་མེད་རིས་མེད་ཆགས་མེད་འཛིན་མེད་
ཡིན་ནོ། །ཆགས་ཞེན་གཟུང་འཛིན་གྱིས་བཅིངས་པས་སྤྱོད་པ་འདྲ་མིན་ཡིན་ནོ། །བཞི་པ་འབྲས་བུ་འདྲ་
མིན་ནི། ཐུགས་རྗེ་ཆེན་པོའི་འབྲས་བུ་ཡེ་གནས་ཆེན་པོ་ལྷན་གྱིས་གྲུབ་པ་ཡིན་ནོ། །ང་གདོད་རྩོལ་སྒྲུབ་
ཀྱིས་གཞན་ནས་སྒྲུབ་པར་འདོད་པ་འབྲས་བུ་འདྲ་མིན་ཡིན་ནོ། །ལྔ་པ་དམ་ཚིག་འདྲ་མིན་ནི། ཐུགས་རྗེ་
ཆེན་པོའི་དམ་ཚིག་རིང་སེམས་སྐྱོན་མེད་རང་སར་དག་པ་ཡིན་ལ། སེམས་ལ་ཉོན་མོངས་པའི་དྲི་མ་རང་
དགར་འཇོག་ན་དམ་ཚིག་འདྲ་མིན་ཡིན་ནོ། །དྲུག་པ་སྙིང་རྗེ་འདྲ་མིན་ནི། ཐུགས་རྗེ་ཆེན་པོའི་སྙིང་རྗེ་
ཕྱོགས་རིས་མེད་པར་ཀུན་ལ་མཉམ་པར་གཟིགས་པ་ཡིན་པ་ལ། ཕྱོགས་རིས་ཀྱི་སྙིང་རྗེ་ནི་ཆགས་
སེམས་ཀྱི་སྙིང་རྗེ་ཡིན་པས་སྙིང་རྗེ་འདྲ་མིན་ཡིན་ནོ། །ཐུགས་རྗེ་ཆེན་པོ་ཧྲིལ་གྱིས་དྲིལ་བས། ཨོཾ་མ་ཎི་
པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ལ་འདུས་སོ། །འགྲོ་དྲུག་སྤྱིའི་སྒྲིབ་པ་ཡང་འདིས་སྦྱོང་། །རྣལ་འབྱོར་
སྒྲུབ་པ་པོའི་སྒྲིབ་པ་ཡང་འདིས་སྦྱོང་། དངོས་གྲུབ་ཀྱང་འདིས་ཐོབ། བྱིན་རླབས་ཀྱང་འདི་ལས་འབྱུང་
བས་རྒྱུན་དུ་ཡི་གེ་དྲུག་པ་བགྲངས་(༡༢༨བ)ལ་གསོལ་བ་ཐོབ་ཅིག །ཇི་ལྟར་བསམས་པ་ཡིད་བཞིན་དུ་
འགྲུབ་པའི་ཡིད་བཞིན་གྱི་ནོར་བུ་རིན་པོ་ཆེ་ཡིན་ནོ། །སྤྲུལ་པའི་སྐུ་ཆོས་སྐྱོང་བའི་རྒྱལ་པོ་སྲོང་བཙན་
སྒམ་པོའི་དྲུག་ཚན་སུམ་ཅུ་རྩ་དྲུག་པ་ཐུགས་རྗེ་ཆེན་པོའི་གནད་ཀྱི་ཞལ་གདམས། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་
བཙན་སྒམ་པོའི་ཞལ་གྱི་གདམས་པ། སྐྱོན་ཅན་སྐྱོན་མེད་ཉི་ཤུ་རྩ་བཞི་བཤད་པ་ལ། དང་པོ་ཁོ་ན་བླ་མ་
སྐྱོན་ཅན་མི་བསྟེན་ཏེ། ཆོས་པར་ཁས་བླངས་ཀྱང་དཀོན་མཆོག་ལ་དད་པ་མེད། བླ་མ་ལ་གུས་པ་མེད།
དམ་ཚིག་དང་སྡོམ་པ་མེད་པ་ཐོས་བསམ་སྒོམ་པ་མ་བྱས་པ་ང་ཆེ་ང་བཙུན་ངར་འཛིན་པ་དེ་ལ་བླ་མ་མི་བྱ་
བར་སྤང་བར་བྱའོ། །བླ་མ་སྐྱོན་མེད་ནི་སྔོན་ནས་སྦྱངས་པའི་སྐལ་བ་ཅན་དཀོན་མཆོག་གསུམ་ལ་དད་
གུས་ཆེ་བ། དམ་ཚིག་མ་ཉམས་པ་སྡོམ་པ་གསུམ་དང་ལྡན་པ། དང་པོར་ཐོས་པས་སྒྲོ་འདོགས་ཆོད་པ།
བར་དུ་བསམ་པས་ངེས་ཤེས་སྐྱེས་པ། ཐ་མ་སྒོམ་པས་ཉམས་དང་ལྡན་པ། བྱིན་རླབས་ནུས་པས་བར་
ཆད་སེལ་བ། ཞི་ཞིང་དུལ་བས་རྒྱ་ཆེན་གཞན་དོན་བརྩོན་པ། ཁྱད་པར་དུ་ཐུགས་རྗེ་ཆེན་པོའི་ཆོས་ལ་
213 -



མ་ཎི་བཀའ་འབུམ།
མཁས་ཤིང་དངོས་གྲུབ་བརྙེས་པའི་བླ་མ་དེ་ལྟ་བུ་ལ་བརྟེན་པར་བྱའོ། །གཉིས་པ་བཀའ་ལུང་སྐྱོན་ཅན་
ལ་མི་འཇུག་སྟེ། སངས་རྒྱས་ཀྱི་བཀའ་མ་ཡིན་པར་མུ་སྟེགས་ཀྱི་རྟག་ཆད་ཀྱི་ལྟ་བ་འཛིན་པ་དང་། ལུང་
གི་བརྒྱུད་པ་ཆད་།
པ་ཆད་པ་ཆོས་རྩོད་པ་ཅན་ལ་ཐོས་བསམ་སྒོམ་པ་མི་བྱའོ། །བཀའ་ལུང་སྐྱོན་མེད་ལ་འཇུག་
སྟེ། རྒྱལ་བའི་བཀའ་དང་འབྲེལ་བ། གྲུབ་ཐོབ་ཀྱི་བརྒྱུད་པ་བར་མ་ཆད་པ། བར་དུ་ཆོས་ལ་སེལ་མ་
ཞུགས་པ། ཆོས་རྩོད་པ་མེད་པ། ཁྱད་པར་ཐུགས་རྗེ་ཆེན་པོའི་ཆོས་ལ་དང་པོ་ཐོས་པས་བླ་མ་ཅི་གསུངས་
མཉན། བར་དུ་བསམ་པས་ཚིག་དོན་ཁོང་དུ་ཆུད་པར་བྱ། ཐ་མ་སྒོམ་པས་གྲུབ་པ་བརྙེས་པར་བྱས་པས།
འགྲོ་དོན་ཕྱོགས་རིས་མེད་པར་བྱའོ། །གསུམ་པ་བཀའ་ལུང་སྐྱོན་ཅན་སྤང་སྟེ། ཆོས་ཀྱི་ལུང་(༡༢༩ན) མེད་
པས་བཀའ་འགྲོལ་མ་ཤེས། ལུང་ཟབ་མོའི་ཆོས་ཀྱི་དོན་འཆད་མ་ཤེས། གབ་སྦས་ཀྱི་གདམས་ངག་འགྲོལ་
མ་ཤེས། རས་ཆོད་གཟུ་ལུམས་བྱེད་པ་སྤང་ངོ༌། །བཀའ་ལུང་སྐྱོན་མེད་ཉམས་སུ་བླངས་ཏེ། བཀའ་དོན་
སངས་རྒྱས་ཀྱི་དགོངས་པ་མ་ནོར་བར་འགྲོལ་ཤེས། ལུང་ཟབ་མོའི་ཆོས་ཀྱི་དོན་འཆད་ཤེས། བླ་མའི་
ཐུགས་ཀྱི་གབ་སྦས་ཀྱི་མན་ངག་གསལ་བར་སྟོན་ཤེས། གཟུ་ལུམས་དང་རང་དགའི་རིགས་དཔྱོད་མི་
བྱེད་པར། ཐུགས་རྗེ་ཆེན་པོའི་ཆོས་ལ་དང་པོར་བཀའ་དང་ལུང་ཞུས། བར་དུ་ཉམས་སུ་བླངས་ནས་མཐར་
ཕྱིན། ཐ་མར་བྱིན་རླབས་ནུས་པས་འགྲོ་དོན་ཕྱོགས་མེད་དུ་བྱེད་པ་ལ་བྱའོ། །བཞི་པ་མན་ངག་སྐྱོན་ཅན་
སྤང་སྟེ། རང་གིས་བླ་མ་ལ་མ་ཞུས་ཆོས་དཔེ་ཆོས་དང་གྲོགས་ཆོས་དང་དཔེ་ཆ་འཆུགས་པ་དང་། དཔེ་
འཁྱམས་སྣ་ཚོགས་ལ་ལག་ལེན་མི་བྱ། འཇིག་རྟེན་པའི་ཡ་ཁའི་བཀྲ་མི་ཤེས་པའི་ཆོས་དེ་རྣམས་སྤང་ངོ་། །
མན་ངག་སྐྱོན་མེད་ནི་རང་གི་བླ་མ་གདམས་པ་ཅན་ལ་ལག་ལེན་ངོ་སྤྲོད་དང་བཅས་པ་ཞུས་ནས། གདམས་
པའི་བར་ན་དམ་ཚིག་གི་སེམས་མེད་པས་འདྲེས་ཁྱེར་གྱི་བརྒྱུད་པར་མ་སོང་བ་། ཁྱད་པར་ཐུགས་རྗེ་
ཆེན་པོའི་ཆོས་ཉམས་སུ་མྱོང་དང་བྱིན་རླབས་སུ་ལྡན་པའི་མན་ངག་སྐྱོན་མེད་འདི་ལ་ནན་ཏན་བྱའོ། །ལྔ་
པ་དཔེ་སྐྱོན་ཅན་ནི། ལྟ་སྒོམ་སྤྱོད་འབྲས་རྟོགས་པར་མ་བྱས་པས་ཚིག་དོན་རྣམས་དཔེ་དོན་དུ་སྦྱོར་མི་
ཤེས་པར། འབྲེལ་མེད་ཀྱི་ཤེས་རིག་སྣ་ཚོགས་བཅུག་ནས་གཞན་ལ་སྟོན་པ་ལ་བྱའོ། །དཔེ་སྐྱོན་མེད་ནི་
ཐུགས་རྗེ་ཆེན་པོའི་ལྟ་བའི་དཔེ་ནམ་མཁའ་ལྟར་མཐའ་དབུས་མེད། རྒྱ་ཆད་ཕྱོགས་ལྟུང་དང་བྲལ་བ་
- 214 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཡིན། སྒོམ་པའི་དཔེ་བུམ་པའི་ནང་གི་མར་མེ་ལྟར་གསལ་ལ་རྟོག་མེད་སྟོང་གསལ་འཛིན་མེད་དུ་
གནས་པ་ཡིན། །སྤྱོད་པའི་དཔེ་རྡོ་ཚན་ལ་ཁ་བ་བབས་པ་ལྟར་རྐྱེན་སྣང་ཅི་བྱུང་ཡང་རང་ཤར་རང་གྲོལ་
དུ་བཏང་བ་ཡིན། །རྟོགས་པའི་དཔེ་ གྲི་སྒོར་ལྟར་སྒྲོ་འདོགས་ཐམས་ཅད་ཕྱིར་གཅོད་པ་ཡིན། ཉམས་
ཀྱི་དཔེ་ཆུ་བོ་ལྟར་དུག་ལྔའི་རྣམ་རྟོག་རང་ཤར་རང་གྲོལ་བས་རྒྱུན་ཆད་(༡༢༩བ)མེད་པ་ཡིན། བྱིན་རླབས་
ཀྱི་དཔེ་ཡིད་བཞིན་གྱི་ནོར་བུའམ་དཔག་བསམ་གྱི་ཤིང་ལྟར་དགོས་འདོད་རེ་བ་བསྐང་བས་ཡིད་བཞིན་
གྱི་ནོར་བུ་རང་གཞན་ལས་འབྱུང་བ་ཡིན་ནོ། །དྲུག་པ་སྒྲ་སྐྱོན་ནི་སྔགས་ཀྱི་སྒྲ་དོན་མ་ཤེས་པས་བཟླས་
པ་ལ་ནུས་པ་མི་འབྱུང་བ་དང་། གྲུབ་ཐག་རིང་སྟེ་གཟུངས་སྔགས་ལ་སོགས་ཚིག་མང་ཞིང་སྒྲ་དོན་ལ་མ་
འབྱོར་པས་ནུས་པ་ཐོན་པ་བུལ་ལོ། །ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཚིག་ཉུང་ལ་དོན་
གསལ་བས་ཉམས་དང་བྱིན་རླབས་འཕྲལ་དུ་འབྱུང་བས་གྲུབ་ཐག་ཉེ་བ་ཡིན་ནོ། །བདུན་པ་ཚིག་སྐྱོན་
ཅན་ནི། ཚིག་དང་དོན་དུ་མ་འབྲེལ་བར་གཏན་ཚིགས་དང་སྒྲུང་རྒྱུད་དང་། ཡས་བསྡུས་མས་བསྡུས་
འབྲེལ་མར་བཤད་པས་དེ་ཆོས་འཆད་པའི་སེལ་ཡིན་པས་དེ་འདྲ་སྤང་བར་བྱའོ། །ཚིག་སྐྱོན་མེད་ནི།
ཐུགས་རྗེ་ཆེན་པོའི་ཆོས་སྟོན་པ་སྔ་ཚིག་རང་རྟོགས་པ་དང་ལྡན་པའི་གདེངས་གྱིས། ཕྱི་ཚིག་ཉམས་ཐོག་
ནས་བཤད་པས་སློབ་མའི་རྒྱུད་ལ་ངེས་ཤེས་བསྐྱེད་ནུས་དོན་མ་ནོར་བ་སྟོན་པར་ནུས་སོ། །བརྒྱད་པ་
རིགས་པ་སྐྱོན་ཅན་ནི། ཐ་སྙད་ཀྱི་རིགས་པས་དེ་ཁོ་ན་ཉིད་མ་རྟོགས་པར་གཞན་སུན་འབྱིན་པས་བསྟན་
བཅོས་པའི་ཚིག་དང་འདྲའོ། །རིགས་པ་སྐྱོན་མེད་ནི། ཆོས་ཉིད་ཀྱི་རིགས་པ་བླ་མའི་གདམས་ངག་གིས་
རིགས་པ་ཆོས་ཉིད་སྟོང་གསལ་རང་བྱུང་གི་ཡེ་ཤེས་སློབ་མའི་རྒྱུད་ལ་ལྷག་གིས་སྐྱེས་པ་དེ། ཐུགས་རྗེ་ཆེན་
པོའི་དགོངས་པ་དེ་ཁོ་ན་ཉིད་ཀྱི་རིགས་པ་ཡིན་ནོ། །དགུ་པ་ཤེས་རབ་སྐྱོན་ཅན་ནི། འཕྲལ་གང་གི་ཤེས་
པ་གསལ་ཡང་ཆོས་ལ་གོ་བ་མེད་པས་འཛིན་པའི་བློ་རྒྱ་ཆེ་བ་དེ་ཡིན་ཏེ་དེས་ཆོས་ཉིད་ཀྱི་དོན་མི་རྟོགས་
པ་ཡིན་ནོ། །ཤེས་རབ་སྐྱོན་མེད་ནི། འཕྲལ་གང་གི་ཤེས་པ་ཡང་གསལ་བ། རྣོ་བའི་ཤེས་རབ་ཀྱིས་ཚིག་
ཟིན། ཟབ་པའི་ཤེས་རབ་ཀྱིས་དོན་གོ །རྒྱ་ཆེ་བའི་ཤེས་རབ་ཀྱིས། ཆོས་ཐམས་ཅད་ཀྱི་མཐའ་ཆོད་པ།
ཐུགས་རྗེ་ཆེན་པོའི་དོན་བློ་དང་ཤེས་རབ་ཀྱི་རྟོགས་པའི་འཆར་སྒོ་ཕྱེད་པ་ཡིན་ནོ། །བཅུ་པ་དོན་སྐྱོན་
- 215



མ་ཎི་བཀའ་འབུམ།
ཅན་ནི། བླ་མའི་གདམས་ངག་གིས་ཆོས་ཉིད་ཀྱི་དོན་ཕྱིན་ཅི་མ་ལོག་པ་ངོས་མི་ཟིན་པར་(༡༣༠ན） ཚིག་གི་
ལོ་མས་དོན་བཤད་པས། སྣ་ཚོགས་སུ་མཐོང་ནས་དོན་གཅིག་གིས་སྟེང་དུ་འཇོག་མ་ཤེས་པ་ཡིན་ནོ། །
དོན་སྐྱོན་མེད་ནི། བླ་མའི་གདམས་ངག་གིས་ཐུགས་རྗེ་ཆེན་པོའི་དགོངས་པ་ཆོས་ཉིད་མཉམ་པ་རིས་
མེད་སྟོང་གསལ་ཀུན་ལ་ཁྱབ་པ་དེ་ངོས་ཟིན་པས། །དོན་ཆོས་ཉིད་འགྱུར་བ་མེད་པའི་དོན་ལ་འཇོག་པ་
ཡིན་ནོ། །བཅུ་གཅིག་པ་རྟོགས་པ་སྐྱོན་ཅན་ནི། ཆོས་ཉིད་དོན་གྱི་རྟོགས་པ་ཁོང་ནས་ཤར་བ་མེད་པས། །
ཆོས་ཚིག་དང་སྒྲར་སོང་ནས་ཕྱི་ནང་གི་གཟུང་འཛིན་མཆོད་པ་ལ་བྱའོ། །རྟོགས་པ་སྐྱོན་མེད་ནི། ཆོས་
ཉིད་སྟོང་གསལ་ཁོང་ནས་རང་བྱུང་དུ་རྟོགས་པས། རྣམ་རྟོག་དུག་ལྔའི་རྩ་བ་སྟོང་པར་རྟོགས། ཕྱིའི་
གཟུང་བ་དང་ནང་གི་འཛིན་པ་རང་ཤར་རང་གྲོལ་དུ་རྟོགས་པས་གཟུང་འཛིན་རང་སར་གྲོལ་ནས།
ཐུགས་རྗེ་ཆེན་པོའི་དགོངས་པ་ཆོས་ཉིད་མི་འགྱུར་བའི་གདེངས་དང་ལྡན་པ་ཡིན་ནོ། །བཅུ་གཉིས་པ་
ཉམས་སྐྱོན་ཅན་ནི། བླ་མ་ཉམས་ཅན་མེད་པོས་ཉམས་ཐོག་ནས་སྟོན་མི་ཤེས། རང་ལ་ཉམས་ལེན་མེད་
པས་ཉམས་ཀྱི་དོན་ལ་འདྲིལ་མི་ཤེས་པ་ཡིན་ནོ། །ཉམས་སྐྱོན་མེད་ནི། བླ་མ་ཐུགས་རྗེ་ཆེན་པོའི་བལྟ་
དགོངས་ཅན་ཉམས་རྒྱུད་ལ་ཡོད་པས། སློབ་མའི་རྒྱུད་ལ་བསྐྱེད་ཤེས། སྤེལ་ཤེས། བསྒྱུར་ཤེས་པའོ། །རང་
གི་རྒྱུད་ལ་ཆོས་ཉིད་རང་ཤར་རང་གྲོལ་དུ་བསྒྱུར་ཤེས། གསལ་དག་ངང་དུ་ སྤེལ་ཤེས་པའོ། ། བཅུ་
གསུམ་པ་ལྟ་བ་སྐྱོན་ཅན་ནི། ལྟ་བ་གཏིང་ནས་རྟོགས་པ་མེད་པས་གྲུབ་མཐའི་དབང་དུ་སོང་ནས་གཟུང་
འཛིན་གྱིས་རང་དགར་བཟུང་བའོ། །ལྟ་བ་སྐྱོན་མེད་ནི། ཐུགས་རྗེ་ཆེན་པོའི་ལྟ་བ་ཕྱོགས་འཛིན་གྱི་
མཐར་མ་ལྟུང་བས་ལྟ་བ་དྲི་མ་མེད་པས། གང་ལ་ཡང་ཕྱོགས་ལྷུང་མེད་མཐའ་བྲལ་ངོས་བཟུང་མེད་པ་
ལ་བྱའོ། །བཅུ་བཞི་པ་སྒོམ་པ་སྐྱོན་ཅན་ནི། སྒོམ་པའི་དོན་ངོ་སྤྲོད་ཀྱིས་མ་ཟིན་པས། སེམས་འཛིན་དང་
བློ་སྒོམ་དུ་སོང་ནས་སྒོམ་ཉམས་སྐྱེར་མ་བཏུབ་པས་ཤེས་པ་བྱིང་རྒོད་ཀྱི་དབང་དུ་སོང་བ་ལ་བྱའོ། །
སྦོམ་པ་སྐྱོན་མེད་ནི། ཐུགས་རྗེ་ཆེན་པོའི་སྒོམ་པ་བླ་མའི་གདམས་(༡༣༠བ)དག་གིས་རིག་པ་སྟོང་གསལ་
རང་བྱུང་རང་ཤར་དུ་སྐྱེས་པས། དོན་ཆེད་བཀའ་སྒོམ་མི་དགོས་པར་རང་བྱུང་རང་ཤར་རང་གྲོལ་བས་
སྒོམ་རྒྱུན་མི་འཆད་པ་ལ་བྱའོ། །བཅོ་ལྔ་པ་སྤྱོད་པ་སྐྱོན་ཅན་ནི། སྤྱོད་པ་ཤུགས་བྱུང་དུ་མི་འབྱུང་བས་ཉམས་
- 216 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཀྱི་བརྒྱུད་པ་མེད། ཉོན་མོངས་པ་རང་དགར་སྤྱད་པས་ཐ་མལ་པ་དང་ཁྱད་མེད་པའོ། །སྤྱོད་པ་སྐྱོན་མེད་
ནི། ཉོན་མོངས་པ་རང་ཤར་རང་གྲོལ་རྗེས་མེད་དུ་སོང་བས། སེམས་ཅན་ལ་ཐུགས་རྗེས་ཀུན་ལ་སྙོམས་
པ་ཉི་མ་ལྟ་བུའི་ཕན་སེམས་ཀྱིས་ཐུགས་རྗེ་ཆེན་པོའི་ཆོས་སྟོན་པར་བྱེད་པའོ། །བཅུ་དྲུག་པ་བྱིན་རླབས་
སྐྱོན་ཅན་ནི། བྱིན་རླབས་ཀྱི་བརྒྱུད་པ་མེད་པས་བྱིན་རླབས་རང་ལ་སྤོར་མ་ཤེས། གཞན་ལ་འཇུག་མ་
ཤེས་པས་སློབ་མ་བྱིན་གྱིས་མ་བརླབས་པའོ། །བྱིན་རླབས་སྐྱོན་མེད་ནི། བླ་མའི་བྱིན་རླབས་ཀྱིས་བརྒྱུད་
པ་ཡོད་པས་གསོལ་བ་མས་ཀྱིས་བཏབ་པས་བྱིན་རླབས་ཡས་ཀྱིས་འབྱུང་སྟེ། རང་ལ་གོང་མ་རྣམས་
ཀྱིས་སྐུ་གསུང་ཐུགས་ཀྱི་བྱིན་རླབས་འབབ་ནུས་པ་སློབ་མའི་ལུས་ངག་ཡིད་གསུམ་ལ་བྱིན་རླབས་ཀྱིས་
སྣང་བ་བསྒྱུར་ནུས་པ་ལ་བྱའོ། །བཅུ་བདུན་པ་ནུས་པ་སྐྱོན་ཅན་ནི། ལུས་ངག་ཡིད་གསུམ་ལ་ནུས་པའི་
ངར་མ་ཐོགས་པས། གདོན་བགེགས་དང་། དགྲ་རྐུན་དང་། བར་ཆོད་ཀྱི་ཁ་ཐབས་སུ་ཤོར་བ་ལ་བྱའོ། །
ནུས་པ་སྐྱོན་མེད་ནི་བླ་མ་ནུས་པ་དང་ལྡན་པའི་བྱིན་རླབས་རྒྱུད་ལ་ཞུགས་པས་ལུས་ངག་ཡིད་གསུམ་ལ་
ངར་ཐོགས་ནས། བརྟུལ་ཤུགས་ཀྱིས་ལྷ་འདྲེ་དྲག་པོ་ཚར་གཅོད་ཅིང་མཐུ་མ་བྱས་ཀྱང་དགྲ་འཆི་བ་ལ་
བྱའོ། །བཅོ་བརྒྱད་པ་ཡི་དམ་སྐྱོན་ཅན་ནི། ཡི་དམ་ཚད་ལྡན་ལ་སྒྲུབ་པ་མ་བྱས་པས་གྲུབ་པ་ཐོབ་པའི་
བརྒྱུད་པ་མེད་པ་བསྒྲུབས་ཀྱང་བྱིན་རླབས་མ་བྱུང་། རྟགས་དང་མཚན་མ་མ་ཐོབ་པའོ། །ཡི་དམ་སྐྱོན་
མེད་ནི། ཐུགས་རྗེ་ཆེན་པོའི་གྲུབ་ཐོབ་ཀྱི་བརྒྱུད་པ་ཡོད་པས་སྒྲུབ་ཐག་ཉེ་ལ་བྱིན་རླབས་ཆེ་བས། གྲུབ་
རྟགས་ཞལ་མཐོང་ལུང་སྟོན་མཚན་མ་ཕུང་པོ་བོར་ནས་སྐུ་དང་རིང་བསྲེལ་སོགས་འབྱུང་བ་ལ་བྱའོ། །
བཅུ་དགུ་པ་མཁའ་(༡༣༡ན)སྐྱོན་ཅན་ནི། མཁའ་འགྲོ་བཀའ་སྲུང་གི་བརྒྱུད་པ་མེད་པས་མཆོད་ཅིང་
བསྟན་མ་ཤེས་པས་བསམ་དགུ་ལོག་པར་འགྲོ་ཞིང་དགྲ་སྡང་བའོ། །མཁའ་འགྲོ་སྐྱོན་མེད་ནི། བླ་མའི་
བཀའ་སྲུང་གི་བརྒྱུད་པ་ཡོད་པས། མ་ལྟར་མཆོད་ཅིང་སྲིང་མོ་ལྟར་བསྟེན་ལ་གྲོགས་པོ་ལྟར་འགྲོགས་
པས་མཆོད་སླ། བྲན་ལྟར་ཆད་པས་མན་ངག་སླ་ལ་ལས་མྱུར་རོ། །ཉི་ཤུ་པ་དྲོད་ཚད་སྐྱོན་ཅན་ནི། བླ་མ་
བརྒྱད་པའི་ཉམས་ཀྱི་དྲོད་ཚད་མེད་པས། ཡོན་ཏན་འཕེལ་དུ་མ་བཏུབ་སྟེ་ཉམས་མ་སྐྱེས་པའོ། །དྲོད་
ཚད་སྐྱོན་མེད་ནི། བླ་མ་བརྒྱུད་པའི་ཉམས་ཀྱི་དྲོད་ཚད་ཡོད་པས་བླ་མའི་བྱིན་རླབས་ཀྱིས། ཐུགས་རྗེ་ཆེན་
- 217 -



མ་ཎི་བཀའ་འབུམ།
པོའི་སྐུ་གསུང་ཐུགས་ཀྱི་ཉམས་སྒྲུབ་པ་པོའི་ལུས་ངག་ཡིད་གསུམ་ལ་ཤར་བས། ལུས་ལ་བདེ་བ་ངག་ལ་
ནུས་པ་སེམས་ལ་རྟོགས་པ་ཤར་བས། ཉོན་མོངས་པ་དུག་ལྔ་ཐམས་ཅད་རང་ཤར་རང་གྲོལ་དུ་དབང་
བསྒྱུར་ནུས་པ་ལ་བྱའོ། །ཉེར་གཅིག་པ་རྟགས་སྐྱོན་ཅན་ནི། རྟགས་འཆར་བའི་བརྒྱུད་པ་མེད་པས་ཆོས་
སྒྲུབ་པའི་རྟགས་མེད་པར། སླར་ཁེ་གྲགས་དང་ཁེང་སེམས་ཆེ་བ་ལ་བྱའོ། །རྟགས་སྐྱོན་མེད་ནི། ཐུགས་
རྗེ་ཆེན་པོའི་རྟགས་འཆར་བའི་བརྒྱུད་པ་ཡོད་པས། སྐུ་གྲུབ་པའི་རྟགས་ཞལ་མཐོང་། གསུང་གྲུབ་པའི་
རྟགས་ལུང་སྟོན། ཐུགས་གྲུབ་པའི་རྟགས་རྟོགས་པ་ཁྱད་པར་ཅན་སྐྱེ་བ་ལ་བྱའོ། །ཉེར་གཉིས་པ་ལམ་
སྐྱོན་ཅན་ནི། ལམ་གྱི་བརྒྱུད་པ་མེད་པས་ལམ་དུ་ཁྱེར་མ་ཤེས་ཏེ། ལྟ་སྒོམ་སྤྱོད་པའི་ཕུགས་རྡུགས་ནས་
ཕྱིན་ཅི་མ་ལོག་པའི་ལམ་དུ་འཇུག་མ་ཤེས་པ་ལ་བྱའོ། །ལམ་སྐྱོན་མེད་ནི། ཐུགས་རྗེ་ཆེན་པོའི་ལམ་གྱི་
བརྒྱུད་པ་ཡོད་པས། ལམ་གང་ཡིན་ན་ལྟ་བ་སྟོང་གསལ་མཐའ་བྲལ། སྒོམ་པ་བདེ་གསལ་དྲི་མེད། སྤྱོད་
པ་ཅིར་སྣང་རང་གྲོལ་དེ་རྣམས་ལམ་དུ་ཁྱེར་ཤེས་པ་ལ་བྱའོ། །ཉེར་གསུམ་པ་འབྲས་བུ་སྐྱོན་ཅན་ནི།
འབྲས་བུ་སངས་རྒྱ་བའི་བརྒྱུད་པ་མེད་པས། སྐུ་གསུམ་རང་ལ་གནས་པར་མ་ཤེས་པར་ལོགས་ནས་
བསྒྲུབ་པར་འདོད་པས་འགྲུབ་པར་མི་(༡ ༣༡བ)འགྱུར་རོ། །འབྲས་བུ་སྐྱོན་མེད་ནི། ཐུགས་རྗེ་ཆེན་པོའི་
འབྲས་བུ་སྐུ་གསུམ་ལོགས་ནས་སྒྲུབ་རྒྱུ་མེད་པར་རང་ལ་གནས་པས། སེམས་སྟོང་པ་ཅིའི་ངོ་བོར་ཡང་
མ་གྲུབ་པ་ཆོས་ཀྱི་སྐུ་ཡིན། སྟོང་པ་བདེ་གསལ་འཛིན་མེད་དུ་འདུག་པ་ལོངས་སྤྱོད་རྫོགས་པའི་སྐུ་ཡིན།
གསལ་བ་ལ་མ་འགགས་སྣ་ཚོགས་སུ་རང་ཤར་རང་གྲོལ་བ་སྤྲུལ་པའི་སྐུ་ཡིན་ནོ། །ཉེར་བཞི་པ་གདམས་
ངག་སྐྱོན་ཅན་ནི། སྙན་བརྒྱུད་ཀྱི་གདམས་ངག་མེད་པས་ངོ་སྤྲོད་མ་ཤེས་པར་རྒྱུད་ལ་མ་སྐྱེས་པའོ། །
གདམས་ངག་སྐྱོན་མེད་ནི། ཐུགས་རྗེ་ཆེན་པོའི་སྙན་བརྒྱུད་ཀྱི་གདམས་ངག་ཡོད་པས་ལྷ་སེམས་སུ་
ས་སེམས་སྟོང་པར་ཤེས། སྟོང་པ་ཆོས་སྐུར་ཤེས་པས་ཐུགས་རྗེ་ཆེན་པོ་ལོགས་ན་མེད་པས་རང་ལ་
གནས་པར་ཐག་ཆོད་པར་བྱའོ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་སྐྱོན་ཅན་
སྐྱོན་མེད་ཉི་ཤུ་རྩ་བཞི་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་ རྗེ་ཆེན་པོའི་སྤྲུལ་པ་ཆོས་སྐྱོང་
- 218 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བའི་རྒྱལ་པོ་སྲོང་བཙན་སྒམ་པོའི་ངེས་ཤེས་ཉི་ཤུ་རྩ་བཞིའི་ཞལ་གདམས་ལ། དང་པོ་ཐུགས་རྗེ་ཆེན་
པོའི་ཆོས་འདི་ལ་བླ་མ་མཚན་ཉིད་དང་ལྡན་པ་ཅིག་ལ་ངེས་ཤེས་བསྐྱེད་དགོས། དེ་གང་ཡིན་ན་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ནས་བརྒྱུད་པ་བར་མ་ཆད་པ། གྲུབ་མཐའི་ཕྱོགས་ཀྱི་ཆོས་
ཐམས་ཅད་ལ་དང་པོ་ཐོས་པ་བྱས། བར་དུ་བསམ་པ་བྱས། ཐ་མ་བསྒོམས་པས་ཆོས་ཐམས་ཅད་ལ་
ཉམས་སུ་སྐྱེས་པ། ཁྱད་པར་དུ་ཐུགས་རྗེ་ཆེན་པོའི་ལྟ་སྒོམ་གྱི་གདེངས་རྙེད་པ་གྲུབ་པ་ཐོབ་པར་གྲགས་
པ་དེ་ལ་སངས་རྒྱས་ཀྱི་ངེས་ཤེས་བསྐྱེད་དགོས། བླ་མ་མཚན་ཉིད་དང་མི་ལྡན་པ་ལ་གདམས་ངག་ཞུས་
ཀྱང་རྫིང་སྐམ་པོ་ནས་ཆུ་མི་འབབ་པ་ལྟར། སློབ་དཔོན་ལ་བཅུད་མེད་ན་སློབ་མའི་སྣོད་དུ་མི་འབབ་བོ།
གཉིས་པ་བཀའ་རྒྱུད་རྩོད་པ་དང་བྲལ་བ་ལ་བདུད་རྩི་ལྟ་བུའི་ངེས་ཤེས་བསྐྱེད་དགོས། བཀའ་སྐྱོན་ཅན་
འཁྲུགས་པ། ལུང་སྐྱོན་ཅན་མ་ཕྱེད་པ། མན་ངག་སྐྱོན་ཅན་བཀྲ་མི་ཤིས་པ་ཡིན་པས། (༡༣ ༢ན)ཇོ་བོ་
ཐུགས་རྗེ་ཆེན་པོའི་ཆོས། ཨོཾ་མ་ཎི་པདྨེ་ཧཱུཾ་ཞེས་པ་འདི་བཀྲ་ཤིས་ལ་བྱིན་རླབས་ཆེ་བ་ཡིན་པས། ཉོན་
མོངས་པ་འཁོར་བའི་གཅོང་རྙིང་གི་ནད་གསོ་བའི་སྨན་བདུད་རྩི་ལྟ་བུར་ངེས་ཤེས་བསྐྱེད་པའོ། །ཆོས་
རྩོད་པ་ཅན་སྒྲོ་སྐུར་མང་ལ་མཐའ་ངན་པས་མི་རབས་ཆད་པ་དང་འདྲ་སྟེ་མཐར་ཉམས་ལེན་མི་འབྱུང་ངོ་། །
གསུམ་པ་གདམས་པ་ཁྱད་པར་ཅན་གྱི་ཆོས་ལ་ཐོས་བསམ་སྒོམ་གསུམ་གྱིས་རྒྱུད་ལ་ལོན་པར་ངེས་
ཤེས་བསྐྱེད། སྒོས་ཐུགས་རྗེ་ཆེན་པོའི་ཆོས་གཏིང་ཟབ་རྒྱ་མཚོ་ལྟ་བུའི་ཆོས་ཉིད་ཟབ་མོའི་དོན་ལ། དང་
པོ་བླ་མ་ཁྱད་པར་ཅན་ལ་ཐོས་པས་མཉན་ལ་ཅི་གསུང་བཟུང་བར་དུ་བསམ་པས་ཆོས་ཉིད་སྟོང་གསལ་
རང་ལ་ཡོད་པ་ངོ་ཤེས་པར་བྱ། ཐ་མ་བསྒོམས་པས་རང་
ས་པས་རང་ཤར་རང་གྲོལ་ཆུ་བོ་རྒྱུན་གྱི་རྣལ་འབྱོར་གྱིས་
ཉམས་སུ་བླང་ངོ༌། །ཐོས་བསམ་སྒོམ་གསུམ་གྱིས་ཉམས་སུ་མ་ལོན་ན། དབུལ་མོའི་ཁྱིམ་ན་གཏེར་ཡོད་
ཀྱང་མོས་མ་རྙེད་པས། མོ་ལ་ཕན་མ་ཐོགས་པ་ལྟར་ཐུགས་རྗེ་ཆེན་པོའི་དགོངས་པ་རང་ལ་ཡེ་ནས་ཡོད་
ཀྱང་རང་གསང་ཐང
ཐབས་ཀྱིས་ཆོད་ནས། བླ་མས་མ་བསྟན་པས་
པས་མ་མཐོང་བ་ཡིན་ནོ། །བཞི་པ་ཉམས་སུ་
བླངས་པས་བྱིན་རླབས་འབྱུང་བ་ལ་ངེས་ཤེས་བསྐྱེད་དགོས་ཏེ། ཐུགས་རྗེ་ཆེན་པོའི་ཡང་སྙིང་ཡི་གེ་དྲུག
པ་འདི་ཉམས་སུ་བླངས་པས་འཁོར་བ་སྡུག་བསྔལ་གྱི་རང་བཞིན་ལ་ཡིད་ཕྱུང་ནས། སློག་པ་ཧྲུལ་པོ་
- 219 -



ས་ཉི་མ་ཤར་
མ་ཎི་བཀའ་འབུམ།
ཐང་ལ་བོར་བ་ལ་ཆགས་པ་མེད་པ་ལྟ་བུའི་ཉམས་སྐྱེ། རིག་པའི་ངོ་བོ་མཐོང་བས་ནམ་ལངས་ཉི་མ་
བ་ལྟར། རང་གསལ་ངོ་བོ་སྟོང་པས་ཐུགས་རྗེ་ཆེན་པོའི་དགོངས་པ་མཐོང་བའི་ཉམས་སྐྱེ། སེམས་
འཁྲུལ་པར་ཤེས་པས། སྙིང་རྗེ་ལ་བབས་སུ་འོང་བའི་ཉམས་སྐྱེའོ། བྱིན་རླབས་ནི། རང་ཐུགས་རྗེ་ཆེན་
པོའི་སྐུ་གསུང་ཐུགས་ཀྱི་བྱིན་རླབས་དང་ལྡན་པས་གཞན་སློབ་མའི་རྒྱུད་ལ་སྦྱོར་ཤེས་པའོ། །ཉམས་དང་
བྱིན་རླབས་སློབ་དཔོན་ལ་མེད་ན་སློབ་མ་ལ་མི་འོང་སྟེ། མར་མེ་ལ་སྡོང་བུ་དང་མར་ཁུ་ཡོད་ཀྱང་མེ་མེད་
ན་འོད་མི་འོང་བ་དང་འདྲའོ། །ལྔ་པ་སྒྲུབ་ (༡༣ ༢བ)པ་མཐར་ཕྱིན་ནས་དྲོད་ཚད་རྒྱུད་ལ་ཤར་བ་སྤྱོར་
ཤེས་པ་ལ་ངེས་ཤེས་བསྐྱེད་དགོས་ཏེ། ཐུགས་རྗེ་ཆེན་པོ་ཉམས་སུ་བླངས་པས། ལུས་ལ་བདེ་བ་དང་
ཡང་བ་དང་འཇམ་པ་དང་། མཉེན་པ་དང་དངས་པ་ལྷའི་སྐུར་གསལ་བས། སྣང་བ་ཐམས་ཅད་ལྷའི་གཟུགས་
སུ་ཤར་བ་ཉམས་དང་དྲོད་ཚད་ཡིན་ནོ། །ཨོཾ་མ་ཎི་པདྨེ་ཧཱུྃ་ཞེས་བཟླས་པས་ངག་ལ་ནུས་པ་དང་། ཅི་སྨྲས་
ཆོས་སུ་འགྲོ་བ་དང་། འགྲོ་བ་ཐམས་ཅད་བཀའ་ཉན་པ་དང་། ངག་ལས་སུ་རུང་བ་ལ་སོགས་པའི་དྲོད་
ཚད་འབྱུང་ངོ་། སེམས་ཐུགས་རྗེ་ཆེན་པོའི་དགོངས་པ་མཉམ་པ་རིས་མེད་ཀྱི་ངང་ལ་མཉམ་པར་བཞག་
པོས། སེམས་གསལ་བ་དང་སྟོང་པ་དང་རང་བྱུང་རང་ཤར་གྱི་ཉམས་དང་། སྟོང་པ་དང་སྙིང་རྗེ་དབྱེར་
མེད་པའི་ཉམས་དང་དྲོད་ཚད་འབྱུང་ངོ༌། ཉམས་སུ་བླངས་པ་ལ་དྲོད་ཚད་མེད་ན་སྨན་པ་མི་མཁས་པས་
ནད་ངོས་མ་ཟིན་པ་དང་འདྲ་སྟེ། རང་ལ་དྲོད་ཚད་མེད་པས་སློབ་མ་ལ་དྲོད་ཚད་སྐྱེས་མ་སྐྱེས་ངོས་མི་
ཟིན་པ་ཡིན་ནོ། །དྲུག་པ་རྟོགས་པས་ནང་ནས་སྒྲོ་འདོགས་གཅོད་པ་ལ་ངེས་ཤེས་བསྐྱེད་དགོས་ཏེ།
ཐུགས་རྗེ་ཆེན་པོ་ཉམས་སུ་བླངས་པས་རྟོགས་པ་ནང་ནས་ཤར་བ་ནི། རིག་པ་བྱང་ཆུབ་ཀྱི་སེམས་སྟོང་
པ་མཐའ་བྲལ་གང་ཅིར་ཡང་མ་གྲུབ་པ་དེ་ཐུགས་རྗེ་ཆེན་པོའི་དགོངས་པ་ཡིན་པས། ཆོས་ཐམས་ཅད་
དེར་རྟོགས་དགོས། དེར་མ་རྟོགས་ན་སྔར་མ་འདྲིས་པའི་མི་ངོ་མ་ཤེས་པས་གཞན་ལ་སྟོན་མ་ཤེས་པ་
དང་འདྲ་སྟེ། རང་ལ་རྟོགས་པ་མེད་པར་གཞན་ལ་སྟོན་མི་ཤེས་སོ། །བདུན་པ་སྣང་བ་ལ་སྒྲོ་འདོགས་
ཆོད་པས་སྣང་བ་ལ་ཉེན་པ་མེད་པའི་ངེས་ཤེས་བསྐྱེད་དགོས་ཏེ། སྣང་བ་གང་ཡིན་གང་ལྟར་སྣང་ཡང་
ཆགས་སྡང་མེད་པ་སྒྲོ་འདོགས་ཆོད་པ་ལ་ངེས་ཤེས་བསྐྱེད་དགོས། སྣང་བ་ལ་སྒྲོ་འདོགས་མ་ཆོད་ན་
- 220 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཞེན་པ་མ་ཆོད་པས། ཕྱེ་མ་ལེབ་མེ་འོད་ལ་ཆགས་པས་འཆི་བ་ལྟར། འཁོར་བའི་སྡུག་བསྔལ་གྱིས་འཆིང་
ངོ་། །བརྒྱད་པ་རྒྱུ་དུག་ལྔ་རང་སར་གྲོལ་བ་ལ་ངེས་ཤེས་བསྐྱེད་དགོས་ཏེ། ཉོན་མོངས་པ་
ཉོན་མོངས་པ་འདོད་ཆགས་
ཞེ་སྡང་གཏི་མུག་ང་རྒྱལ་ཕྲག་དོག་ལྔ་པོ་འདི་(༡༣༣ན)ཐུགས་རྗེ་ཆེན་པོའི་དགོངས་པས་དུག་ལྔའི་རྩ་བ་
སྟོང་པར་ཤེས་པས། །དུག་ལྔ་མ་འགགས་པར་རང་ཤར་མ་སྤངས་པར་རང་གྲོལ་དེ་རྗེས་མེད་དོ། །དུག་
ལྔ་རང་གྲོལ་འཕྲལ་དག་ཏུ་མ་ཤེས་ན། དུག་ཟོས་པས་འཕྲལ་ལ་འཆི་བ་དང་འདྲ་བར། དུག་ལྔས་རང་
གཞན་གྱི་རྒྱུད་བསྲེགས་ནས་ངན་སོང་དུ་སྐྱེའོ། །དགུ་པ་གནོད་སྦྱིན་ཕོ་མོ་རང་སར་གྲོལ་བར་ངེས་ཤེས་
བསྐྱེད་དེ། གནོད་སྦྱིན། རྒྱལ་བསེན། ཀླུ་དང༌། བདུད་ལ་སོགས་པ་རང་གི་རྟོགས་པ་ལ་གདོན་དུ་སྣང་།
གནོད་པར་བཟུང་ཡང་ཐ་མལ་གྱི་རྟོགས་པ་ཡིན། གནོད་པ་སེམས་ཡིན། སེམས་སྟོང་པ་ལ་གདོན་གྱིས་
གནོད་པ་བསྐྱལ་བ་མེད། སྐྱོབ་པའི་ལྷ་མེད། གནོད་པའི་འདྲེ་མེད། སྣང་སྲིད་ལྷ་འདྲེ་རང་སར་གྲོལ་ལོ། །
ཐུགས་རྗེ་ཆེན་པོའི་དགོངས་པ་ཕན་པའི་ལྷ་དང་གནོད་པའི་བགེགས་མེད་པས་གང་ཡང་མཉམ་པ་རིས་
མེད་ལ་བཞག་གོ །ལྷ་འདྲེ་རང་གྲོལ་དུ་མ་ཤེས་ན་རྗེ་བོ་གཉིས་ལ་བརྟེན་པའི་བྲན་དང་འདྲ། གཉིས་ཀའི་
སེམས་མ་ཟིན་པས་སྐྱོབ་བྱེད་ཀྱི་རྗེ་མེད། རྒྱལ་གྱི་རུ་ཕྲག་ཏུ་དམངས་ཀྱི་བུ་འཆི་བ་ལྟ་བུ་ཡིན་ནོ། །བཅུ་
པ་ཟས་ནོར་དང་ལྟོ་གོས་ལ་ཞེན་པ་གཅོད་པ་ལ་ངེས་ཤེས་བསྐྱེད་དགོས་ཏེ། ལུས་འབྱུང་བཞི་ལས་གྲུབ་
པས་ལུས་ལ་ཟས་གོས་དགོས། ལུས་གོས་འཇམ་པ་ལ་ཆགས། ལྕེ་ཟས་ཀྱི་རོ་ཞིམ་པ་ལ་ཆགས། ལྟོ་གོས་
གཉིས་མ་ཕྱེད་མ་ལྡང་པས། སྡིག་པ་སྣ་ཚོགས་སྤྱད་ནས་འབྲས་བུ་ངན་སོང་དུ་ལྟུང་བས། དེ་ལ་ཐུགས་
རྗེ་ཆེན་པོ་བསྒོམས་ནས་རླུང་སྟེང་འོག་གཉིས་བཟུང་ལ། གཏུམ་མོ་ལྟེ་བ་ནས་རཾ་ལས་མེ་སྤར་མེ་རེག་བྱ་
ཚ་ལ་བདེ་བས་ལུས་ཁོང་སྟོང་གང་ནས་དྲོས་པར་བསམ་མོ། །ལུས་ལག་གཏུམ་མོའི་ངར་ཐོགས་ནས་ལྟོ་
གོས་ཞེན་པ་ཆོད་དོ། །ཡང་ནམ་མཁའ་ཟས་སུ་ཟ་བར་བྱ་སྟེ། སྟོང་ཁམས་ནམ་མཁའ་ཧུབ་ཀྱིས་གདབ་
བོ། །རླུང་མནན་ལུས་ལ་དྲོད་སྐྱེས་ནས་ལྟོ་འགྲངས་སོ། །ཟས་ཀྱི་ཞེན་པ་མ་ཆོད་པར་ལྟོ་གོས་ཀྱི་ཞེན་པས་
སྡིག་བསགས་པས་ཁ་ཟས་དུག་དང་འདྲེས་པ་ཟོས་པས་མཐར་ན་སྟེ་འཆི་བ་དང་འདྲའོ། །བཅུ་གཅིག་པ་
དགྲ་གཉེན་རང་སར་གྲོལ་བར་(༡ ༣ ༣བ)ངེས་ཤེས་བསྐྱེད་པ་ནི། ཞེ་སྡང་ལ་བརྟེན་ནས་དགྲར་བཟུང་
- 221 -



མ་ཎི་བཀའ་འབུམ།
སྟེ་སྡང་སེམས་སྐྱེས། འདོད་ཆགས་ལ་བརྟེན་ནས་གཉེན་དུ་བཟུང་བས་ཆགས་སེམས་སྐྱེས། ཆགས་སྡང་
གི་ངན་སོང་དུ་སྐྱེས། གཡས་སུ་བལྟས་པས་དགྲར་མཐོར། གཡོན་དུ་བལྟས་པས་གཉེན་དུ་མཐོང་།
ཐུགས་རྗེ་ཆེན་པོའི་དགོངས་པ་ལ་དགྲ་གཉེན་མེད་པར་མཉམ་པ་རིས་མེད་དུ་གནས་སོ། །དགྲར་འཛིན་
ཡང་སེམས་སྟོང་པ་གཉེན་དུ་འཛིན་པ་ཡང་རང་སེམས་སྟོང་པ་ལས་དགྲ་གཉེན་འཛིན་པ་རང་ཤར་རང་
གྲོལ་བས། རྒྱུད་ལ་ངེས་པའི་ཤེས་པ་ཤར་བ་ལ་བྱའོ། །དགྲ་གཉེན་ལ་ཆགས་སྡང་སྐྱེས་པས་བུ་དགྲར་
ལངས་པ་དང་འདྲའོ། །རང་དགྲར་བྱུང་བས་ངན་སོང་དུ་སྒྱུར་བར་བྱེད་དོ། ། བཅུ་གཉིས་པ་བདུད་ཀྱི་
རྟགས་ལ་འཁྲུལ་པ་བཟློག་པར་ངེས་ཤེས་བསྐྱེད་པ་ནི། ཐུགས་རྗེ་ཆེན་པོ་ཉམས་སུ་ལེན་པའི་རྣལ་
འབྱོར་པ་ལ་ཕྱིའི་བདུད་འདུ་འཛི་དང་ནོར་རྫས་ཆེན་པོ་དང་། བསོད་ནམས་དང་། འཁོར་གཡོག་དང་བུ་
སློབ་ཐམས་ཅད་སྒྲུབ་པ་ལ་བར་དུ་གཅོད། གཡེང་བས་ཁྱེར་བས་བདུད་དུ་ངོ་ཤེས་པར་བྱས་པ། ལྟ་བ་
རྟོགས་པ
་པས་ཐམས་ཅད་འཁྲུལ་སྣང་དུ་ཤེས་པས། བསོད་ནམས་ཀྱི་སྦྱོར་བ་དང་དུ་མི་བླང་བར་ཐམས་
ཅད་དགོས་མེད་དུ་ངེས་ཤེས་བསྐྱེད་དགོས་སོ། །ནང་གི་བདུད་རང་གི་ཆོས་ལ་ང་རྒྱལ་དང་རློམ་སེམས་
དང་བདག་གི་བར་བཟུང་ནས་ཆོས་གཞན་ལ་སྐུར་བ་འདེབས་པ་ལ་སོགས་པ་ཡིན་པས། ཐུགས་རྗེ་
ཆེན་པོའི་ཆོས་ལ་ཕྱོགས་རིས་མེད་པ་མཉམ་པ་རིས་མེད་ཆོས་ཐམས་ཅད་རང་སངས་གཞི་ལ་དག་པར་
ངེས་ཤེས་བསྐྱེད་དོ། །གསང་བའི་བདུད་བྱིན་རླབས་ ཉམས་དང་དྲོད་རྟགས་ལ་ཆགས་པ་ཡིན་ནོ། །
ཉམས་རང་འབར་དྲོད་ཤུགས་འབྱུང་། ཆགས་མེད་ཞེན་མེད་དུ་བཏང་ནས་ངེས་ཤེས་བསྐྱེད་དོ། །བདུད་
ངོ་མ་ཤེས་པར་བར་དུ་བདུད་ཀྱི་བར་ཆད་བྱས་ན་ལྷ་བདུད་དུ་བབས་པ་ཡིན་ནོ། །བདུད་གང་ལ་ཡང་
ཆགས་པ་དང་ཞེན་པ་མེད་པར་བྱའོ། །བཅུ་གསུམ་པ་ཐུགས་རྗེ་ཆེན་པོ་ལས་སུ་རུང་ཙམ་ནུས་པས་འགྲོ་
དོན་ལ་ངེས་ཤེས་བསྐྱེད་པ་ནི། ལུས་ཐུགས་རྗེ་ཆེན་པོར་གསལ་བས་ལུས་(༡༣༤ན)ལྟའི་བརྟུལ་ཞུགས་
ཀྱིས། ནད་དང་སྡུག་བསྔལ་སེལ་བའི་བྱིན་རླབས་ནུས་པ་འབྱུང་། ཨོཾ་མ་ཎི་པདྨེ་ཧཱུཾ་ཞེས་པ་ངག་སྔགས་
ཀྱི་བརྟུལ་ཞུགས་ཀྱི་བྱིན་རླབས་ཀྱིས་གདོན་གནོད་སྦྱིན་ཕོ་མོ་ཞི་བར་ནུས། ཡིད་ཆོས་ཉིད་ཀྱི་བརྟུལ་ཞུགས་
ཐུགས་རྗེ་ཆེན་པོའི་དགོངས་པ་རང་ཤར་རང་གྲོལ་དུ་བཞག་པའི་བྱིན་རླབས་ཀྱིས་དུག་ལྔ་དང་རྣམ་རྟོག་
-222 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཞི་བར་ནུས་སོ། །ལུས་ངག་ཡིད་གསུམ་གྱི་ནུས་པས་འགྲོ་བ་རྣམས་ལ་ཕན་པ་བྱང་ཆུབ་སེམས་དཔའ་
ཡིན་པ་ངེས་ཤེས་བསྐྱེད་དོ། །ནུས་པ་ལ་རློམ་སེམས་སྐྱེས་ན་རང་ལ་གནོད་ལ་གཞན་ལ་མི་ཕན་པ།
སྲུང་མ་ངན་པ་བསྟེན་ན་ཕར་ལ་མི་འགྲོ་ལ་ཚུར་ལ་གནོད་པ་ལྟ་བུ་ཡིན་ནོ། །བཅུ་བཞི་པ་བླ་མ་ཡི་དམ་
མཁའ་འགྲོ་གསུམ་ལ་བྱིན་རླབས་དངོས་གྲུབ་འབྱུང་བའི་ངེས་ཤེས་བསྐྱེད་དེ། བླ་མ་ལ་བྱིན་རླབས་
བས་གསོལ་བ་བཏབ་པ་གལ་ཆེ། ཐུགས་རྗེ་ཆེན་པོའི་བརྒྱུད་པའི་བླ་མ་རྣམས་ལ་གསོལ་བ་མས་
ཀྱིས་བཏབ་པས་བྱིན་རླབས་ཡས་ཀྱིས་འབྱུང་ངོ༌། །ཡི་དམ་གྱི་ལྷ་ཐུགས་རྗེ་ཆེན་པོ་ལ་གསོལ་བ་བཏབ།
སྙིང་པོ། ཨོཾ་མ་ཎི་པདྨེ་ཧཱུཾ་ཞེས་པ་བགྲངས་པས་མཆོག་ཐུན་མོང་གི་དངོས་གྲུབ་འབྱུང་ངོ༌། །མཁའ་འགྲོ་
མ་ལ་གསོལ་བ་བཏབ་པས་ནུས་པ་ཐོགས་པ་མེད་པས་དགྲ་བགེགས་ཚར་གཅོད་པ་འབྱུང་ངོ་། བླ་མ་ཡི་
དམ་མཁའ་འགྲོ་གསོལ་བ་མ་ཐེབས་ན་བྱིན་རླབས་མི་འབྱུང་སྟེ། ནོར་བུ་རིན་པོ་ཆེ་ལ་དགོས་འདོད་འབྱུང་
བའི་གཞི་ཡོད་ཀྱང་གསོལ་བ་མ་བཏབ་ན་དགོས་འདོད་མི་འབྱུང་ངོ༌། །བཅོ་ལྔ་པ་ལྟ་བ་རྒྱ་ཆེ་བ་ནམ་
མཁའ་ལྟ་བུར་དོན་རྟོགས་པ་ལ་ངེས་ཤེས་བསྐྱེད་དོ། །ཐུགས་རྗེ་ཆེན་པོའི་ལྟ་བ་ནི་ཆོས་ཀྱི་དབྱིངས་རྒྱ་ཆེ་
ལ་གང་ལ་ཡང་ཁྱབ་པ་མེད་པ། ནམ་མཁའ་ལྟར་རྒྱ་ཚད་དང་བྲལ་བ་དེ་རྒྱུད་ལ་རྟོགས་པར་ངེས་ཤེས་
བསྐྱེད་དོ། །ལྟ་བ་རྟེན་མེད་དུ་རང་ལ་ཡོད་པར་མ་ཤེས་ན། ངོ་མི་ཤེས་པའི་ལོ་རྒྱུས་བཤད་པ་དང་འདྲའོ། །
བཅུ་དྲུག་པ་སྒོམ་པ་འོད་གསལ་མར་མེ་ལྟ་བུ་རྟོགས་པ་ངེས་ཤེས་བསྐྱེད་པ་ནི། ཐུགས་རྗེ་ཆེན་པོའི་སྡོམ་
པ་སྟོང་གསལ་བུམ་པའི་ནང་གི་མར་མེ་ལྟ་བུ་(༡༣༤བ)རང་གསལ་རང་བྱུང་དུ་རྒྱུད་ལ་ཉམས་སུ་མ་
མྱོང་ན། མུན་ཁུང་ནས་རྫས་ཚོལ་བ་དང་འདྲ་སྟེ་དོན་གསལ་བར་ཉམས་སུ་མི་མྱོང་ངོ་
། །བཅུ་བདུན་པ་
སྤྱོད་པ་ཆགས་སྡང་མེད་པ་བུ་ཆུང་ལ་གཡུ་དང་རྡོ་བྱིན་པ་ལྟར་དུ་ངེས་ཤེས་བསྐྱེད་དེ། ཕྱི་སྣང་བ། བར་
འདུས་བྱས། ནང་རྣམ་པར་རྟོག་པ་གང་ལ་ཡང་ཆགས་
་ཆགས་ཞེན་མེད་པར་རང་ཤར་རང་གྲོལ་དུ་བཏང་ངོ༌། །
བུ་ཆུང་ལ་གཡུ་དང་རྡོ་གང་བྱིན་ཡང་ཐེངས་ཅིག་བླངས་ནས་འབོར་བ་ལྟར་ཆགས་ཞེན་མེད་པ་ཐུགས་རྗེ་
ཆེན་པོའི་མཛད་སྤྱོད་ཡིན་ནོ། །ཆགས་མེད་ཞེན་མེད་དུ་མ་སོང་ན་བུང་བས་ཅི་བསགས་པའི་སྦྲང་རྩི་མིས་
ཁྱེར་བ་ལྟར་ཆགས་ཞེན་གྱིས་བཅིངས་ན། རྫས་ཡོ་བྱད་ཐམས་ཅད་ཆུད་ཟོས་ལ་འབྲས་བུ་ངན་སོང་དུ་ལྟུང་
- 223 -



མ་ཎི་བཀའ་འབུམ།
ངོ༌། །བཅོ་བརྒྱད་པ་འབྲས་བུ་ཡིད་བཞིན་གྱི་ནོར་བུ་ལྟ་བུ་དགོས་འདོད་འབྱུང་བའི་སྐུ་གསུམ་རང་ལ་
གནས་པར་ངེས་ཤེས་བསྐྱེད་དེ། ཐུགས་རྗེ་ཆེན་པོའི་འབྲས་བུ་ཆོས་ཉིད་ནོར་བུ་རིན་པོ་ཆེ་ལྟ་བུ། སྟོང་པ་
ཆེན་པོ་ཆོས་ཀྱི་སྐུ། གསལ་ལ་མ་བསྒྲིབས་པ་ལོངས་སྐུ། རང་ཤར་རང་གྲོལ་བ་སྤྲུལ་སྐུ། རང་ལ་གནས་པར་
རྟོགས་པ་ངེས་པར་ཤེས་པའོ། །འབྲས་བུ་སྐུ་གསུམ་རང་ལ་གནས་པར་མ་ཤེས་པར་གཞན་ནས་སྒྲུབ་པ་ནི་
རི་དྭགས་སྨིག་རྒྱུ་སྙེག་པ་དང་འདྲ་སྟེ། བསྒྲུབས་ཤིང་དེ་རིང་ལ་འགྲོ་བ་ཡིན་ནོ། །བཅུ་དགུ་པ་འདི་དང་
ཕྱི་མ་བར་དོ་གསུམ་ལ་འཁྲུལ་རྟོགས་གི་སྣང་བ་བཟློག་པར་ངེས་ཤེས་བསྐྱེད་པ་ནི། ཐུགས་རྗེ་ཆེན་པོའི་
ལྟ་སྒོམ་ཚེ་འདི་ཉིད་ལ་ཉམས་སུ་བླངས་ནས་སྟོང་གསལ་འཛིན་མེད་བསྟེན་པས། འཆི་ཁར་རྟོགས་པ་བརྟན་
པས་བརྟན་པ་ཐོབ། བར་དོ་ངོ་ཤེས་པས་ཐུགས་རྗེ་ཆེན་པོའི་སྐུ་གསུང་ཐུགས་སུ་གྲོལ། །བརྟན་པ་ཐོབ་
ན་མི་གྲོལ་བར་ལུས་ལེན་པས། ཟོ་ཆུན་ཁྱུད་མོའི་འཁོར་ལོ་དང་འདྲ་བས་འགྲོ་དྲུག་ཏུ་ལུས་ལེན་པའོ། །
ཉི་ཤུ་པ་དམ་ཚིག་དྲི་མ་མེད་པ་ལ་ངེས་ཤེས་བསྐྱེད་དེ། ཐུགས་རྗེ་ཆེན་པོའི་དམ་ཚིག་ནི་རང་གི་སེམས་
ལ་ཟོལ་ཟོག་དང་མགོ་སྐོར་ལ་སོགས་པ་སྡིག་སྒྲིབ་ཀྱི་དྲི་མ་མེད་པར་བྱའོ། །རང་གི་སེམས་ཀྱི་རང་ལ་ཁྲེལ་
བར་སོང་ན་བག་ཆགས་ངན་པས་(༡༣༥ན)བྱང་ཆུབ་ལ་སྒྲིབ་པས་ཤེལ་གོང་འདམ་དུ་བྱིང་བ་ལྟ་བུའོ། །
ཉེར་གཅིག་པ་སེམས་ཅན་གྱི་དོན་ལ་ངེས་ཤེས་བསྐྱེད་དེ། ཐུགས་རྗེ་ཆེན་པོའི་མཛད་སྤྱོད་སྙིང་རྗེས་
སེམས་ལ་འཛིན་པ་ཡིན་ཏེ། སེམས་ཅན་ཐམས་ཅད་ལ་བྱམས་སྙིང་རྗེ་བྱང་ཆུབ་ཀྱི་སེམས་ཀྱིས་བཟུང་
ལ་འགྲོ་དོན་ཕྱོགས་མེད་དུ་བྱའོ། །སྙིང་རྗེ་ཕྱོགས་རིས་ཅན་ནི་སེམས་ཅན་ཐམས་ཅད་ལ་ཡོད་པས་ཁྲ་
དང་སྤྱང་ཀི་ལ་ཡང་སྐྱེ་སྟེ། བྱང་ཆུབ་སེམས་དཔའི་ལམ་སྦྱོང་བའི་ཆོས་མ་ཡིན་ནོ། །ཉེར་གཅིག་
ཐུགས་རྗེ་ཆེན་པོ་རང་ཤར་སེམས་ཀྱི་མེ་ལོང་ལ་ལྟ་བར་ངེས་ཤེས་བསྐྱེད་དེ། ཐུགས་རྗེ་ཆེན་པོ་ལོགས་
ནས་སྒྲུབ་ཏུ་མེད་རང་སེམས་སྟོང་གསལ་སྒྲིབ་གཡོགས་དང་བྲལ་བ་འདི་ཆོས་ཉིད་དོན་གྱི་ཐུགས་རྗེ་
ཆེན་པོ་ཡིན་པས་འདི་ལ་ཡང་ལྟ་ཡང་ལྟ་བྱེད་པ་གལ་ཆེ། ངེས་པའི་ཤེས་པ་ཆོས་སུ་ངོས་བཟུང་བའོ། །
བལྟས་པའི་ཕྱི་བདར་མ་བྱས་ན་མེ་ལོང་གཡའ་མ་ཕྱིས་པ་དང་འདྲ་བས་ཆོས་ཉིད་ཀྱི་དོན་ལ་སྒྲིབ་པར་
བྱེད་དོ། །ཉེར་གསུམ་པ་རྩ་བའི་ཡི་གེ་འབྲུ་དྲུག་ལ་ངེས་ཤེས་བསྐྱེད་དེ། ཨོཾ་མ་ཎི་པདྨེ་ཞེས་པའི་ཡི་གེ
-224 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དྲུག་པ་འདི་ཐུགས་རྗེ་ཆེན་པོའི་ཡང་སྙིང་ཡིན་པས། རྒྱུན་དུ་བཟླས་པས་སྒྲིབ་པ་འབྱང་འགྲོ་དྲུག་གི་སྐྱེ་
སྒོ་གཅོད། ཐར་པ་བྱང་ཆུབ་ཀྱི་ལམ་ལ་འདྲེན་པར་ངེས་ཤེས་བསྐྱེད་དེ་བཟླས་པར་བྱའོ། །ཡི་གེ་དྲུག་པ་
མ་བགྲངས་ན་གསེར་ས་འོག་ན་ཡོད་ཀྱང་ལག་ཏུ་མ་ལོན་པ་དང་འདྲ་བས་རང་གཞན་ལ་ཕན་མི་ཐོགས་
པ་ཡིན་ནོ། །ཉེར་བཞི་པ་བླ་མ་བརྒྱུད་པའི་དམ་པ་ལ་ངེས་ཤེས་བསྐྱེད་པ་ནི། ཁོ་བོ་སྲོང་བཙན་སྒམ་པོ་
ཐུགས་རྗེ་ཆེན་པོའི་སྤྲུལ་པ་ཡིན་པས་གང་ཟག་གི་རིགས་བཅོས་མ་མ་ཡིན་པར་ངེས་ཤེས་བསྐྱེད་དོ། །
རིགས་བཅོས་སུ་སོང་ན་བྱིན་རླབས་མི་འབྱུང་ངོ་། །ཆུ་ལ་བདུད་རྩི་མི་བཏུབ་པ་ལྟར་ལེགས་ཀྱང་བྱིན་
རླབས་མི་འབྱུང་བས་བྱང་ཆུབ་མི་ཐོབ་པ་ཡིན་ནོ། །སྤྲུལ་པའི་རྒྱལ་པོའི་ངེས་ཤེས་ཉི་ཤུ་རྩ་བཞིའི་ཞལ་
གདམས་རྫོགས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་(༡༣༥བ)སྤྲུལ་པ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་དྲན་པ་ཉི་ཤུ་རྩ་བཞི་ལ། དང་པོ་ཁོ་ན་སངས་
རྒྱས་དྲན་པ་གལ་ཆེ་སྟེ། སྤྱིར་བསྟན་པའི་གཙོ་བོ་སངས་རྒྱས་ཤཱཀྱ་ཐུབ་པ་ཡིན་པས་དེ་ལ་གསོལ་བ་
འདེབས་དགོས། སྒོས་སུ་བོད་ཇོ་བོ་ཐུགས་རྗེ་ཆེན་པོས་འདུལ་བའི་ཞིང་ཡིན་པས་གསོལ་བ་འདེབས་
དགོས། སངས་རྒྱས་མ་དྲན་ན་སྒྲུབ་པའི་རྟེན་མེད་པའི་སྐྱོན་ཡོད་དོ། །གཉིས་པ་ཆོས་དྲན་པ་གལ་ཆེ་སྟེ།
དམ་པའི་ཆོས་ཐེག་པ་ཆེན་པོ་ལ་བསླབས་ནས་སངས་རྒྱས་ཀྱི་བསྟན་པ་ལ་འཇུག་པར་བྱ། ཁྱད་པར་དུ་
སྙིང་པོ་ཡི་གེ་དྲུག་པ། ཨོཾ་མ་ཎི་པདྨེ་ཧཱུཾ་ཞེས་པ་འདི་ལ་ཆོས་ཐམས་ཅད་འདུས་པ་ཡིན་ནོ། །འདི་བཟླས་
ཤིང་སྒྲུབ་པ་གལ་ཆེ་སྟེ་ཆོས་མ་དྲན་ན་སྒྲུབ་པའི་ལམ་མེད་པའི་སྐྱོན་ཡོད་དོ། །གསུམ་པ་དགེ་འདུན་དྲན་
པ་གལ་ཆེ་སྟེ། དགེ་འདུན་དྲན་ནས་ས་ཆེན་པོ་ལ་གནས་པའི་བྱང་ཆུབ་སེམས་དཔའ་ལ་གུས་པ་བྱ་བ་
གལ་ཆེའོ། །སྒོས་ཐུགས་རྗེའི་བདག་པོ་འཕགས་པ་སྤྱན་རས་གཟིགས་ལ་གསོལ་བ་གདབ་དགོས།
དགེ་འདུན་མ་དྲན་ན་སྒྲུབ་པའི་གྲོགས་མེད་པའི་སྐྱོན་ཡོད་དོ། །བཞི་པ་བླ་མ་དྲན་པ་གལ་ཆེ་སྟེ། རྩ་བའི་
བླ་མ་ཐུགས་རྗེ་ཆེན་པོའི་གདམས་པ་གདབ་པ་དེ་ལ་དད་གུས་མོས་པས་དུས་རྟག་ཏུ་སྤྱི་གཙུག་གི་རྒྱན་
དུ་ཁུར་ནས་གསོལ་བ་འདེབས་དགོས། བླ་མ་མོ་དྲན་ན་རྩ་བའི་དམ་ཚིག་ཉམས་སྐྱོན་ཡོད་དོ། །ལྔ་པ་ཡི་
• 225 -



མ་ཎི་བཀའ་འབུམ།
དམ་དྲན་པ་གལ་ཆེ་སྟེ། ཡི་དམ་མ་དྲན་པས་ལུས་ཐུགས་རྗེ་ཆེན་པོར་གསལ་བས་ལུས་ཐ་མལ་གྱི་ཞེན་
པ་བཟློག་སྟེ། དུས་རྒྱུན་དུ་ཡི་དམ་ལྷ་དང་མི་འབྲལ་བའི་དགོས་པ་ཡོད་དོ། །ཡི་དམ་གྱི་ལྷ་མ་དྲན་ན་
ལུས་ཐ་མལ་ཕུང་པོ་རང་རྒྱུད་དུ་སོང་ནས་སོ་སོ་སྐྱེ་བོ་དང་ཁྱད་མེད་པའི་སྐྱོན་ཡོད་དོ། །དྲུག་པ་མཁའ་
འགྲོ་དྲན་པ་གལ་ཆེ་སྟེ། ཡེ་ཤེས་ཀྱི་མཁའ་འགྲོ་ལ་དད་ཅིང་གུས་པས་མཆོད་ན་ཐུགས་རྗེ་ཆེན་པོའི་
བཀའ་དང་བསྟན་པ་སྲུང་ཞིང་། བྱིན་རླབས་དང་ནུས་པ་འབྱུང་བས་བར་ཆོད་མི་འབྱུང་ཞིང་བཀྲ་ཤིས་
པའི་དགོས་པ་ཡོད་དོ། །མཁའ་འགྲོ་མ་དྲན་ན་ཆོས་སྒྲུབ་པ་ལ་བར་ཆོད་འོང་བའི་སྐྱོན་ཡོད་དོ། །བདུན་
(༡༣༦ན)པ་ལྟ་བ་དྲན་པ་གལ་ཆེ་སྟེ། ཐུགས་རྗེ་ཆེན་པོའི་ལྟ་བ་ནི་ཆོས་ཉིད་ཁྱབ་གདལ་ཆེན་པོ་མཉམ་
པ་རིས་མེད་རྟོགས་པ་གལ་ཆེའོ། །དེ་རྟོགས་པས་ཆོས་ཐམས་
ས་ཅད་ཁོང་དུ་ཆུད་པའི་དགོས་པ་ཡོད་དོ། །
ལྟ་བ་མ་དྲན་ན་རྟོགས་པའི་གདེངས་མེད་པས་ཉམ་ང་ཞིང་གཞན་གྱི་གྲུབ་མཐས་ཟིལ་གྱིས་གནོན་པའི་
སྐྱོན་ཡོད་དོ། །བརྒྱད་པ་སྒོམ་པ་དྲན་པ་གལ་ཆེ་སྟེ། ཐུགས་རྗེ་ཆེན་པོའི་སྒོམ་པ་སྟོང་གསལ་སྒྲིབ་གཡོགས་
དང་བྲལ་བས་བྱིང་རྨུགས་དང་འཕྲོ་རྒོད་དུ་མ་སོང་བའི་དགོས་པ་ཡོད་དོ། །སྒོམ་པ་མ་དྲན་ན་སེམས་ཐ་
མལ་དུ་ལུས་ཏེ་རྣམ་རྟོག་རང་ཁ་མར་སོང་ནས་བག་ཆགས་ངན་པ་སོག་པའི་སྐྱོན་ཡོད་དོ། །དགུ་པ་སྤྱོད་
པ་དྲན་པ་གལ་ཆེ་སྟེ། ཐུགས་རྗེ་ཆེན་པོའི་སྤྱོད་པ་ནི་སྟོང་པ་དང་སྙིང་རྗེ་ཟུང་འབྲེལ་གྱིས་འགྲོ་བའི་དོན་
ལ་དཀའ་བ་དང་བསྡོས་ནས་སྤྱོད་པ་ཡིན་ཏེ། འགྲོ་དོན་ཡལ་བར་མི་འདོར་བའི་དགོས་པ་ཡོད་དོ། །
སྤྱོད་པ་མ་དྲན་ན་ཐུགས་རྗེ་ཆེན་པོའི་མཛད་སྤྱོད་མ་ཡིན་པས་བཏང་སྙོམས་ཡལ་བར་སོང་བའི་སྐྱོན་
ཡོད་དོ། །བཅུ་པ་སྙིང་རྗེ་དྲན་པ་གལ་ཆེ་སྟེ། སེམས་ཅན་ཐམས་ཅད་ལ་སྙིང་རྗེས་བུ་ལྟ་བུར་བརྩེ་བས་
འཛིན་པ་ནི་ཐུགས་རྗེ་ཆེན་པོའི་ཐུགས་ཡིན་ཏེ། སེམས་ཅན་ཐུགས་སུ་བཅུག་ནས་བློ་མི་བཏང་བའི་
དགོས་པ་ཡོད་དོ། །སྙིང་རྗེ་མ་དྲན་ན་སེམས་ཅན་བློས་སྤངས་པས་ཐུགས་རྗེ་ཆེན་པོའི་མཛད་སྤྱོད་དུ་མི་
འགྲོ་བའི་སྐྱོན་ཡོད་དོ། །བཅུ་གཅིག་པ་བྱམས་པ་དྲན་པ་གལ་ཆེ་སྟེ། བྱམས་པས་སེམས་ཅན་ལ་མ་ལྟར་
གདུང་བས་འཛིན་པ་ཡིན་ནོ། །དེ་ནི་ཐུགས་རྗེ་ཆེན་པོའི་གཟིགས་ལུགས་ཡིན་པས་སེམས་ཅན་བློས་མི་
སྤང་བའི་དགོས་པ་ཡོད་དོ། །བྱམས་པ་མ་དྲན་ན་སེམས་ཅན་བློས་སྤངས་པར་འགྲོ་བའི་སྐྱོན་ཡོད་དོ། །
- 226 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བཅུ་གཉིས་པ་དགའ་བ་དྲན་པ་གལ་ཆེ་སྟེ། སེམས་ཅན་གྱི་དོན་ལ་སྤྲོ་དགའ་དང་བཅས་ནས་བྱེད་པ་དེ་
ཐུགས་རྗེ་ཆེན་པོའི་མཛད་ལུགས་ཡིན་པས། སེམས་ཅན་གྱི་དོན་ལ་དཀའ་བ་དང་དུ་ལེན་པའི་དགོས་པ་
ཡོད་དོ། །དགའ་བ་མ་དྲན་ན་སེམས་ཅན་གྱི་དོན་ཡལ་བར་ལུས་པའི་སྐྱོན་ཡོད་དོ། །བཅུ་(༡༣༦བ)
གསུམ་པ་བཏང་སྙོམས་དྲན་པ་གལ་ཆེ་སྟེ། སེམས་ཅན་ལ་ཐུགས་རྗེས་མཉམ་པ་རིས་མེད་ལ་འཇོག་པ་
དེ་ཐུགས་རྗེ་ཆེན་པོའི་མཛད་སྲོལ་ཡིན་པས། སྙིང་རྗེ་དང་འགྲོ་དོན་ལ་ཕྱོགས་རིས་མེད་པའི་དགོས་པ་
ཡོད་དོ། །བཏང་སྙོམས་མ་དྲན་ན་སྙིང་རྗེ་ཕྱོགས་རིས་ཅན་དུ་འགྲོ་བའི་སྐྱོན་ཡོད་དོ། །བཅུ་བཞི་པ་དད་
པ་དྲན་པ་གལ་ཆེ་སྟེ། དད་པ་དུངས་པའི་སྒོ་ནས་ཐུགས་རྗེ་ཆེན་པོ་ལ་གསོལ་བ་བཏབ་པས་བྱིན་རླབས་
རྒྱུན་ཆད་མེད་པར་འོང་བའི་དགོས་པ་ཡོད་དོ། །དད་པ་མ་དྲན་ན་ཁ་ཙམ་ཚིག་ཙམ་བྱས་པས་བྱིན་
རླབས་མི་འབྱུང་བའི་སྐྱོན་ཡོད་དོ། །བཅོ་ལྔ་པ་བརྩོན་འགྲུས་དྲན་པ་གལ་ཆེ་སྟེ། ཐུགས་རྗེ་ཆེན་པོ་སྒྲུབ་
པ་ལ་བརྩོན་འགྲུས་ཀྱིས་གྲིམས་ཕྱུང་ནས་བསྒྲུབས་པས་མྱུར་དུ་འགྲུབ་པའི་དགོས་པ་ཡོད་དོ། །བརྩོན་
འགྲུས་མ་དྲན་ན་སྒྲུབ་པ་ལ་ལོར་ལུས་པས། མྱུར་དུ་མི་འགྲུབ་པའི་སྐྱོན་ཡོད་དོ། །བཅུ་དྲུག་པ་ཡིད་ཆེས་
དྲན་པ་གལ་ཆེ་སྟེ། ཐུགས་རྗེ་ཆེན་པོ་ལ་ཡིད་ཆེས་ལྡང་བའི་སྒོ་ནས་ཉམས་སུ་བླངས་ན་མི་འགྲུབ་མི་
སྲིད་པའི་དགོས་པ་ཡོད་དོ། །ཡིད་ཆེས་མ་དྲན་ན་ཐེ་ཚོམ་གྱི་བློར་སོང་བས་བསྐལ་པར་བསྒྲུབས་ཀྱང་མི་
འགྲུབ་པའི་སྐྱོན་ཡོད་དོ། །བཅུ་བདུན་པ་མོས་པ་དྲན་པ་གལ་ཆེ་སྟེ། མོས་པ་སོང་བའི་སྒོ་ནས་ཐུགས་རྗེ་
ཆེན་པོ་ལ་བློ་གཙོ་བོར་བྱས་ན་སེམས་ལ་རྟོགས་པ་ཁྱད་པར་ཅན་སྐྱེ་བའི་དགོས་པ་ཡོད་དོ། །མོས་པ་མ་
དྲན་ན། སྙོམ་ལས་སུ་སོང་བས་རྟོགས་པ་མི་སྐྱེ་བར་ཤེས་བྱ་ལུང་མ་བསྟན་དུ་འགྲོ་བའི་སྐྱོན་ཡོད་དོ། །
བཅོ་བརྒྱད་པ་གུས་པ་དྲན་པ་གལ་ཆེ་སྟེ། མ་གུས་པ་མེད་པས་ལུས་ངག་ཡིད་གསུམ་དཀའ་བ་དང་བསྡོས་
ནས་ཐུགས་རྗེ་ཆེན་པོའི་ཆོས་ལ་འབད་པས། ལུས་ངག་ཡིད་གསུམ་གྱི་སྒྲིབ་པ་མྱུར་དུ་འདག་པའི་དགོས་
པ་ཡོད་དོ། །གུས་པ་མ་དྲན་ན་མ་གུས་པའི་སྤྱོད་པས་ལུས་ངག་ཡིད་གསུམ་གྱིས་སྡིག་པ་སོག་པའི་སྐྱོན་
ཡོད་དོ། །བཅུ་དགུ་པ་སྤྱོད་ལམ་དྲན་པ་གལ་ཆེ་སྟེ། འགྲོ་འཆག་ཉལ་འདུག་ཐམས་ཅད་དུ་ཐུགས་རྗེ་ཆེན་
པོའི་སྐུ་གསུང་ཐུགས་དང་། རང་གི་ལུས་ངག་ཡིད་གསུམ་དབྱེར་(༡༣༧ན)མེད་དུ་ཁྱེར་བས་སྤྱོད་ལམ་
227 -



མ་ཎི་བཀའ་འབུམ།
རྣམ་བཞིར་ཡི་དམ་ལྷ་དང་མི་འབྲལ་བའི་དགོས་པ་ཡོད་དོ། །སྤྱོད་ལམ་མ་དྲན་ན་ལུས་ངག་ཡིད་གསུམ་
ཐ་མལ་ཡལ་བར་ལས་པའི་སྐྱོན་ཡོད་དོ། །ཉི་ཤུ་པ་ལྷ་དྲན་པ་གལ་ཆེ་སྟེ། རང་གང་ན་གནས་ཀྱང་ལུས་
ཐུགས་རྗེ་ཆེན་པོའི་སྐུ་གསལ་ལ་ངོ་བོ་སྟོང་པ་སྣང་ལ་རང་བཞིན་མེད་པ་དུས་རྟག་ཏུ་བསྒོམས་པས། ལུས་
ལྷ་དང་མི་འབྲལ་ཞིང་ལུས་ལ་བདེ་བ་སྐྱེ། ལུས་ཀྱི་ན་ཚ་ཞི་ནས་སྒྲིབ་པ་བྱང་སྟེ། ལུས་ལྷར་གྲོལ་བའི་དགོས་
པ་ཡོད་དོ། །ལྷ་མ་དྲན་ན་ལུས་ཐ་མལ་དུ་ལས་པས་རང་ཡི་དམ་ལྷ་དང་བྲལ་བའི་སྐྱོན་ཡོད་དོ། །ཉེར་གཅིག་
པ་སྙིང་པོ་དྲན་པ་གལ་ཆེ་སྟེ། ཨོཾ་མ་ཎི་པདྨེ་ཧཱུྃ་ཞེས་པ་ཐུགས་རྗེ་ཆེན་པོའི་ཡང་སྙིང་ཡི་གེ་དྲུག་པ་འདི་
གྲག་སྟོང་མ་འགགས་རང་གསལ་དུ་བཟླས་པས། ངག་ལ་སྙིང་པོ་རྒྱུན་ཆད་མེད་པས་སྔགས་དང་མ་
བྲལ་བས་ངག་ལ་ནུས་པ་འབྱུང༌། གདོན་གནོད་སྦྱིན་ཕོ་མོ་ཞི་ནས་ངག་གི་སྒྲིབ་པ་བྱང་སྟེ་ངག་སྙིང་པོ་ཡི་
གེ་དྲུག་པར་གོ་བའི་དགོས་པ་ཡོད་དོ། །སྙིང་པོ་མ་དྲན་ན་ངག་ཐ་མལ་དུ་ལས་པས་རང་ཡི་དམ་ཐུགས་
རྗེ་ཆེན་པོར་འགྲུབ་མི་སྲིད་པའི་སྐྱོན་ཡོད་དོ། །ཉེར་གཉིས་པ་ཏིང་ངེ་འཛིན་དྲན་པ་གལ་ཆེ་སྟེ། སེམས་
ཉིད་རང་གསལ་རང་བྱུང་རང་ཤར་ལ་བཞག་པས། དུས་རྟག་ཏུ་སེམས་ཆོས་ཉིད་དང་མ་བྲལ་བས་སེམས་
ལ་རྟོག་པ་ཤར་དུག་ལྔ་རྣམ་རྟོག་ཞི་ནས་ཡིད་ཀྱི་སྒྲིབ་པ་བྱང་སྟེ། སེམས་ཉིད་རང་ཤར་རང་གྲོལ་དུ་འགྲོ་
བའི་དགོས་པ་ཡོད་དོ། །ཏིང་ངེ་འཛིན་མ་དྲན་ན་ཡིད་ཐ་མལ་དུ་ལས་ནས། དུག་ལྔ་རྣམ་རྟོག་རང་དགའ་
མར་འགྲོ་བའི་སྐྱོན་ཡོད་དོ། །ཉེར་གསུམ་པ་ཉམས་ལེན་དྲན་པ་གལ་ཆེ་སྟེ། ལུས་ངག་ཡིད་གསུམ་ཐ་
ལ་དུ་མ་ལས་པར། སྣང་བ་སྐུའི་ཁྱེར་སོ་སྣང་བ་ཐམས་ཅད་ཐུགས་རྗེ་ཆེན་པོའི་ཞིང་ཁམས། སྐྱེ་འགྲོ་
གཟུགས་ཀྱིས་བསྡུས་པ་ཐམས་ཅད་ཐུགས་རྗེ་ཆེན་པོའི་སྐུར་བསམ། གྲག་པ་གསུང་གི་ཁྱེར་སོ་སྒྲ་གྲག་
པ་ཐམས་ཅད་ཐུགས་རྗེ་ཆེན་པོའི་གསུང་། ཨོཾ་མ་ཎི་པདྨེ་ཧཱུཾ་ཞེས་པའི་སྒྲ་དི་རི་རི་བསམ། དྲན་རྟོགས་ཐུགས་
ཀྱི་(༡༣༧བ)ཁྱེར་སོ་དྲན་པ་དག་རྟོག་པ་དུག་ལྔ་ལ་སོགས་པ་གང་སྐྱེས་ཀྱང་། རང་ཤར་རང་གྲོལ་ཆོས་
ཉིད་སྟོང་གསལ་དུ་ཤར་བས། སྐུ་གསུང་ཐུགས་ཀྱིས་དགོངས་པའི་དགོས་པ་ཡོད་དོ། །ཉམས་ལེན་མ་
དྲན་ན་དགེ་སྦྱོར་རེས་འཇོག་ཏུ་སོང་ནས་ཐུགས་རྗེ་ཆེན་པོ་མི་འགྲུབ་པའི་སྐྱོན་ཡོད་དོ། །ཉེར་བཞི་པ་
གདམས་ངག་དྲན་པ་གལ་ཆེ་སྟེ། ཐུགས་རྗེ་ཆེན་པོའི་གདམས་ངག་ཟབ་མོ་རྣམས་འགྲོ་བའི་དོན་དུ་ཕན་
མལ་
- 228 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
གདགས་པའི་བསམ་པ་བཟང་པོས་བཤད་ཅིང་ཆོས་ལ་གཟུང་བར་བྱའོ། །ཡི་གེ་རིས་དང་གདམས་ངག་
མི་སྤེལ་བར་རྒྱུད་ལྡན་གྱི་སྐལ་ལྡན་རེ་རེ་ཙམ་ལ་གཏད་པས། ཆོས་དར་ལ་ཡུན་རིང་བའི་དགོས་པ་ཡོད་
དོ། །ཞལ་གདམས་དང་ཡི་གེ་རིས་སྤེལ་ན་གདམས་ངག་འཆལ་ནས། ཆོས་ལ་ལྷད་ཞུགསཔ་འི་སྐྱོན་
ཡོད་དོ། །སྤྲུལ་པའི་རྒྱལ་པོའི་དྲན་པ་ཉི་ཤུ་རྩ་བཞིའི་ཞལ་གདམས་སོ། །སྤྱི།། །། ལྔ་པོ་དེ་གང་ཟག་ཆོས་ལ་སྲུང་
དུ་གཞུག་པའི་ཞལ་གདམས་སོ། །
ཕྱི་ནང་གི་ཆོས་བཞིའི་ཞལ་གདམས་བཞི།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
རི་རྒྱལ་པོ་སྲོང་བཙན་སྒམ་པོའི་ཞལ་གདམས་ཕ་རོལ་དུ་ཕྱིན་པ་བཅུ་སྤྱད་པས་ས་བཅུ་རིམ་པས་
བགྲོད་ནས། འབྲས་བུ་སྐུ་གསུམ་འགྲུབ་པའི་ལམ་རིམ་ནི། དེ་ལ་དང་པོ་སྦྱིན་པའི་ཕ་རོལ་ཏུ་ཕྱིན་པ་ལ་
དོན་དྲུག་ སྟེ། སྦྱིན་པའི་གནས་དང་། སྦྱིན་པའི་ རྫས་དང༌། སྦྱིན་པའི་དུས་དང༌། སྦྱིན་ པའི་ ཡོན་ཏན་
དང༌། སྐྱོན་དུ་འགྲོ་བའི་རྫས་དང་། བསྔོ་བའི་ཐབས་སོ། །དང་པོ་སྦྱིན་པའི་གནས་ནི། དཀོན་མཆོག་
མཆོད་གནས་ཀྱི་ཞིང་། ཕ་མ་དྲིན་ལེན་གྱི་ཞིང་། ཆོས་ལ་སྤྱོད་པའི་གང་ཟག་ཡོན་ཏན་གྱི་ཞིང་། སེམས་
ཅན་ལྟོགས་ཕོངས་ཅན་རྣམས་སྙིང་རྗེའི་ཞིང་ངོ་། །སྦྱིན་པའི་རྫས་ནི། ཆོས་ཀྱི་སྦྱིན་པ་དང་། ཟང་ཟིང་གི་
སྦྱིན་པ་དང་། སྐྱབས་ཀྱི་སྦྱིན་པ་དང་གསུམ་མོ། །སྦྱིན་པའི་དུས་ནི། སྦྱིན་པ་སློང་བ་བྱུང་བ་དང་། བདག་
ལ་རྫས་ཡོད་པ་དང་། ཆགས་པ་མེད་པའི་སེམས་དང་ལྡན་པའོ། །སྦྱིན་པའི་ཡོན་ཏན་ནི་ཟང་ཟིང་གི་
སྦྱིན་་ པས་ཕན་གདགས། སྐྱབས་ཀྱི་སྦྱིན་པས་ཚེ་བསྲིང་། (༡༣༨ན)ཆོས་ཀྱི་སྦྱིན་པས་ རྒྱུད་ གྲོལ་བར་
བྱེད་པའོ། །སྐྱོན་དུ་འགྲོ་བའི་རྫ་ས་ནི་ཤ་ཆང་སྒོག་བཙོང་དང་མཚོན་སྦྱིན་པར་མི་བཏང་ངོ༌། །བསྔོ་བའི་
ཐབས་ལ། བདག་གི་དོན་དུ་བསྔོས་པས་འཇིག་རྟེན་འདིའི་བདེ་སྐྱིད་དང་ལྡན་པ་འབྱུང་བ་དང་། གཞན་གྱི་
དོན་དུ་བསྔོས་པས་རྒྱ་ཆེ་བ་དམ་པས་ཟིན་པ་དང༌། བླ་ན་མེད་པའི་བྱང་ཆུབ་ཆེན་པོར་བསྔོས་པས་ཟང་
ན་
- 229 -



མ་ཎི་བཀའ་འབུམ།
ཟིང་ལ་མཐར་ཐུག་པ་མེད་པའོ། །བདག་གཅིག་པུའི་དོན་དུ་ཡང་མི་བསྔོ། གཞན་གྱི་དོན་དུ་ཡང་མི་བསྔོ།
བདག་དང་མཐའ་ཡས་པའི་སེམས་ཅན་ཐམས་ཅད་ཀྱི་ཕྱིར་དགེ་བ་ཐུན་མོང་དུ་བསྔོས་པས་དེ་ལ་ཟག་
པ་མེད་པའི་དགེ་བའི་རྩ་བ་ཞེས་པའོ། །བདག་ཉིད་བསྔོ་མཁན་དང་། སྦྱིན་པའི་ཡུལ་དང་། སྦྱིན་པའི་
རྫས་དང་གསུམ་ཀ་མི་དམིགས་པའི་ཤེས་རབ་ཀྱིས་ཟིན་པ་ནི་འཁོར་གསུམ་ཡོངས་སུ་དག་པའི་སྦྱིན་
པའོ། །སྦྱིན་པའི་ཕ་རོལ་ཏུ་ཕྱིན་པས་རྒྱུ་བྱས་ནས་ལམ་འབྲས་བུ་དང་བཅས་པ་སྒྲུབ་པར་བྱེད་པ་ལ།
ཐུགས་རྗེ་ཆེན་པོའི་ལུགས་ཀྱིས་ལམ་ཡི་གེ་དྲུག་པ་བྱང་ཆུབ་ཉེ་བར་སྒྲུབ་པའི་སྙིང་པོ་འདི་བཟླས་སོ། །ཨོཾ་
མ་ཎི་པདྨེ་ཧཱུཾ་ཞེས་རྒྱུན་དུ་བགྲངས་པས་སྒྲིབ་པ་བྱང་ནས་འབྲས་བུ་ས་དང་པོ་རབ་ཏུ་དགའ་བ་ཐོབ་སྟེ།
དཔེར་ན་མི་དབུལ་པོ་གཏེར་དང་ཕྲད་པ་དང་འདྲ་སྟེ། རིན་པོ་ཆེའི་གཏེར་དགོས་འདོད་ཐམས་ཅད་
འབྱུང་བ་རྙེད་པས་རབ་ཏུ་དགའ་བ་དང་འདྲ་བར། སྔར་རང་གིས་མ་མཐོང་བའི་ཆོས་ཀྱི་དོན་མཐོང་བས་
འཁོར་བར་མི་ལྟུང་བས་རབ་ཏུ་དགའ་བའོ། །གཉིས་པ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གསུམ་སྟེ།
དགེ་བ་ཆོས་སྡུད་ཀྱི་ཚུལ་ཁྲིམས་དང༌། ཉེས་སྤྱོད་སྡོམ་པའི་ཚུལ་ཁྲིམས་དང་། སེམས་ཅན་དོན་བྱེད་ཀྱི་
ཚུལ་ཁྲིམས་སོ། །དང་པོ་དགེ་བ་ཆོས་སྡུད་ཀྱི་ཚུལ་ཁྲིམས་ནི། དམ་པའི་ཆོས་ཕྱོགས་རིས་མེད་པར་ཉན་
པ་དང་བསམ་པ་དང་ལྟ་བ་དང་ས་དང་། ཕ་རོལ་ཏུ་ཕྱིན་པ་ལ་སོགས་པ་བྱང་ཆུབ་ཀྱི་ཕྱོགས་ཀྱི་ཆོས་
རྣམས་སྒྲུབ་པར་བྱེད་པའོ། །སྡོམ་པའི་ཚུལ་ཁྲིམས་ནི་དགེ་བསྙེན་དང་། བསྙེན་གནས་དང༌། དགེ་ཚུལ་
དང་། དགེ་སློང་སྟེ་དེ་རྣམས་ཀྱི་སྡོམ་ཁྲིམས་(༡༣༨བ)མ་ཉམས་པར་བསྲུང་བའོ། །མདོར་ན་མི་དགེ་
བའི་ཆོས་ཐམས་ཅད་སྤངས་ཏེ་ལུས་ངག་ཡིད་གསུམ་སྡིག་པ་ལས་བཟློག་ཅིང་སྡོམ་པ་ལ་བྱའོ། །སེམས་
ཅན་དོན་བྱེད་ཀྱི་ཚུལ་ཁྲིམས་ནི་དགྲ་ལ་ཡང་ཞེ་སྡང་མི་སྐྱེ་རྒྱབ་ཏུ་མི་འབོར། གཉེན་བཤེས་དང་དུ་མི་
ལེན་ཆགས་པ་མི་སྐྱེད། སེམས་ཅན་ལ་འཁྲི་བཀོལ་མེད་པར་བུ་གཅིག་པུ་ལ་མ་བྱམས་པ་ལྟར་བྱེད་པའོ། །
དེ་ཡང་ཚུལ་ཁྲིམས་ཀྱི་ངོ་བོ་དང༌། བསྲུང་རྒྱུ་དང་། འབྲས་བུ་དང་། དེ་གསུམ་ཡང་གང་ཡང་མི་དམིགས་
པས་ཟིན་པ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཞེས་བྱའོ། །དེ་ལྟར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ
གཞི་བྱས་ནས་ལམ་འབྲས་བུ་དང་བཅས་པ་སྒྲུབ་པར་བྱེད་པ་ལ། ཐུགས་རྗེ་ཆེན་པོའི་ཡི་གེ་དྲུག་པ་བྱང་
- 230 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཆུབ་ཉེ་བར་སྒྲུབ་པའི་སྙིང་པོ་འདི་བཟླས་སོ། །ཨོཾ་མ་ཎི་པདྨེ་ཧཱུཾ་ཞེས་རྒྱུན་དུ་བགྲངས་པས་སྒྲིབ་པ་བྱང་
ནས་འབྲས་བུ་དྲི་མ་མེད་པའི་ས་འཐོབ་སྟེ། དེ་ཡང་ཚུལ་ཁྲིམས་རྣམ་པར་དག་སྟེ་དྲི་མ་མེད་པར་སྤྱད་
པས། འབྲས་བུ་རྣམ་པར་དག་པས་སྐྱོན་གྱི་དྲི་མ་དང་བྲལ། གཟུང་འཛིན་གྱི་དྲི་མ་མེད་པས་འཁོར་བའི་
ཆོས་དག་སྟེ། ཚུལ་ཁྲིམས་རྣམ་པར་དག་པའི་གནས་སྐབས་ན། ཉོན་མོངས་པ་དང་རྣམ་པར་རྟོག་པའི་
དྲི་མ་རྨི་ལམ་ན་ཡང་མི་འབྱུང་བས་དྲི་མ་མེད་པའི་ས་ཞེས་བྱའོ། །གསུམ་པ་བཟོད་པའི་ཕ་རོལ་ཏུ་ཕྱིན་
པ་ལ་གསུམ་སྟེ། གནོད་པ་ལ་ཇི་མི་སྙམ་པའི་བཟོད་པ་དང་། སྡུག་བསྔལ་དང་དུ་ལེན་པའི་བཟོད་པ་
དང༌། ཆོས་ཉིད་ཟབ་མོའི་དོན་ལ་མི་སྐག་པའི་བཟོད་པའོ། །དང་པོ་གནོད་པ་ལ་ཇི་མི་སྙམ་པའི་བཟོད་
པ་ནི་བདག་ལ་ལུས་ཀྱིས་གནོད་པ་བྱེད་པ། ངག་གིས་ཚིག་རྩུབ་དང་ཞེ་འདེབས་ཀྱང་། ཆོས་ཉིད་སྟོང་
པ་ཉིད་ཀྱི་དོན་རྟོགས་ན་ཆགས་སྡང་ཐམས་ཅད་མཉམ་པ་ཉིད་དུ་འགྱུར་བས། གཡས་ནས་བདུད་ཀྱི་
རྒྱལ་པོས་སྟ་རེ་ཐོགས་ནས་བརྡེགས་ཀྱང་དེ་ལ་འཇིགས་པ་དང་ཞེ་སྡང་མི་སྐྱེ། གཡོན་ནས་ཡེ་ཤེས་ཀྱི་
ལྷ་མོས་གར་དང་དབྱངས་ཀྱིས་སྣ་དྲངས་ནས་ཙནྡན་གྱི་འདེ་གུ་བཏུད་ཀྱང་དེ་ལ་ཆགས་པ་མི་སྐྱེའོ། །
མདོར་ན་ཕུང་པོ་མཉམ་པ་ཉིད་ཡིན་(༡༣༩ན)པས་སྲོག་གཅོད་པའི་དགྲ་ལ་ཡང་བཟོད་པར་བྱའོ། །ཟས་
ནོར་སྤྱི་མ་ཡིན་པས་ཆོམ་པོ་བྱས་ནས་ཕྲོགས་པ་དང་མ་ཚོར་བར་བརྐུས་པ་ཡང་བཟོད་པར་བྱའོ། །སྡུག་
བསྔལ་དང་དུ་ལེན་པའི་བཟོད་པ་སྒོམ་པ་ནི་བྱང་ཆུབ་སེམས་དཔའི་སྤྱོད་པ་རླབས་པོ་ཆེའི་དུས་ཡིན་ནོ། །
ཆོས་ཉིད་ཟབ་མོའི་དོན་ལ་མི་སྐྲག་པའི་བཟོད་པ་ནི། ཆོས་ཉིད་སྐྱེ་མེད་མ་བཅོས་པའི་ངང་ལ་གནས་པ་
དེ་ངོ་མ་ཤེས་པས་རང་ལ་གནས་པ་དེ་མི་སྒྲུབ་པར། ཉན་ཐོས་ལྟར་སྐྲག་པ་དང་དངང་བ་མི་སྐྱེ་བར་ངེས་
ཤེས་སྐྱེ་བའོ། །དེ་ལྟར་བཟོད་པའི་ཕ་རོལ་ཏུ་ཕྱིན་པས་རྒྱུ་བྱས་ནས་ལམ་འབྲས་བུ་དང་བཅས་པ་
པར་བྱེད་པ་ལ། ཐུགས་རྗེ་ཆེན་པོའི་ཡི་གེ་དྲུག་པ་བྱང་ཆུབ་ཉེ་བར་སྒྲུབ་པའི་སྙིང་པོ་འདི་བཟླས་སོ། །ཨོ་
མ་ཎི་པདྨེ་ཧཱུཾ་ཞེས་པ་རྒྱུན་དུ་བགྲངས་པས་སྒྲིབ་པ་བྱང་ནས། འབྲས་བུ་ས་གསུམ་པ་འོད་བྱེད་པའི་ས་
འཐོབ་སྟེ། དེ་ཡང་བཟོད་པ་ཐོབ་པས་ཚིག་ལ་བརྩོན་པར་བྱས་པས། ཡང་དག་པའི་དོན་ཕྱིན་ཅི་མ་ལོག་
པ་ཚིག་བཞི་པ་ཅིག་ཐོས་པར་འདོད་པ་ལ་ཡང་། མེ་མུར་གྱི་འོབས་ལ་འགྲོ་བ་ལ་སོགས་པ་སྲོག་གི་ཕྱིར་
231 -



མ་ཎི་བཀའ་འབུམ།
མི་ལྟ་བར་བྱས་པས་ཤེས་རབ་མེ་དང་འདྲ་བའི་འོད་ཀྱིས། མི་མཐུན་པའི་ཕྱོགས་མུན་པའི་གཡང་ས་འདྲ་
བ་སེལ་བར་བྱེད་པས་འོད་བྱེད་པའི་ས་ཞེས་བྱའོ། །བཞི་པ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གསུམ།
གོ་ཆའི་བརྩོན་འགྲུས་དང༌། ཡང་དག་པའི་དོན་ལ་སྦྱོར་བའི་བརྩོན་འགྲུས་དང་། ཡང་དག་པའི་དོན་ལ་མི་
ལྡོག་པའི་བརྩོན་འགྲུས་སོ། །དང་པོ་གོ་ཆའི་བརྩོན་འགྲུས་ནི། དཔེར་ན་མི་གཅིག་གིས་གོ་གྱོན་མཚོན་
ཐོགས་ནས་ཕ་རོལ་གྱི་དམག་དཔུང་འཇོམས་པར་བྱེད་པ་ལ་ཚུར་ལུས་ལ་དཔའ་ཡོད་པས་ཅིས་ཀྱང་མི་
ཚུགས་པ་ལྟར། ས་བཞི་པའི་བྱང་ཆུབ་སེམས་དཔའ་ལ་བརྩོན་འགྲུས་ཀྱི་དཔའ་བའི་གོ་གྱོན། ཤེས་རབ་
ཀྱིས་མཚོན་ཐོགས་ནས་བརྩོན་འགྲུས་ཀྱིས་མི་མཐུན་ཕྱོགས་ལེ་ལོ་དང་གཡེང་བ་ཐམས་ཅད་འཇོམས་
པའོ། །ཡང་དག་པའི་དོན་ལ་སྦྱོར་བའི་བརྩོན་འགྲུས་ནི། དགེ་བ་གང་དམ་བཅས་པ་(༡༣༩བ)དེ་ལ་ལེ་
ལོའི་དབང་དུ་མི་གཏོང་བར་ཉམས་སུ་བླངས་ནས་སྦྱོང་། ཆོས་ཉིད་སྐྱེ་བ་མེད་པ་སྟོང་གསལ་ཡང་དག་
པར་རྫོགས་པའི་སངས་རྒྱས་ཀྱི་དགོངས་པ་ལ་སྦྱོར་བའོ། །ཡང་དག་པའི་དོན་ལ་མི་ལྡོག་པའི་བརྩོན་
འགྲུས་ནི། སྡིག་པའི་གྲོགས་པོ་ཅིག་ན་རེ་ཁྱོད་ཀྱི་ཆོས་ལ་དཀའ་བ་དེ་ཙམ་མི་འགྲུབ་པས་བཤོལ་ཟེར་
ནས་བྱུང་ཡང་དེའི་དབང་དུ་མི་གཏོང་བར་བརྩམས་པ་མཐར་ཕྱིན་པ་ནི་ཕྱིར་མི་ལྡོག་པའི་བརྩོན་འགྲུས་
ཡིན་ལ། དགེ་བའི་རྩ་བ་བྱ་བར་དཀའ་བ་ལ་མི་སུན་པ་ནི་རྐྱེན་ཐུབ་པའི་བརྩོན་འགྲུས་ཡིན། དགེ་བའི་
རྩ་བ་ལ་ཆོག་མི་ཤེས་པར་འཛིན་པ་ནི་ཆོག་མི་ཤེས་པའི་བརྩོན་འགྲུས་ཡིན་ནོ། །དེ་ལྟར་བརྩོན་འགྲུས་
ཀྱི་ཕ་རོལ་ཏུ་ཕྱིན་པ་རྒྱུ་བྱས་ནས་ལམ་འབྲས་བུ་དང་བཅས་པ་སྒྲུབ་པར་བྱེད་པ་ལ། ཐུགས་རྗེ་ཆེན་པོའི་
ཡི་གེ་དྲུག་པ་བྱང་ཆུབ་ཉེ་བར་བསྒྲུབ་པའི་སྙིང་པོ་འདི་བཟླས་སོ། །ཨོཾ་མ་ཎི་པདྨེ་ཧཱུཾ་ཞེས་རྒྱུན་དུ་བཟླས་
པས་སྒྲིབ་པ་བྱང་ནས་འབྲས་བུ་ས་བཞི་པ་འོད་འཕྲོ་བའི་ས་འཐོབ་པའོ། །དེ་ཡང་བྱང་ཆུབ་ཀྱི་ཕྱོགས་ཀྱི་
ཆོས་སུམ་ཅུ་རྩ་བདུན་བསྒོམས་པས། ཤེས་རབ་ཀྱི་མེས་གཟུང་འཛིན་གྱི་རྟོག་པ་བུད་ཤིང་དང་འདྲ་བ་
ཐམས་ཅད་བསྲེགས་ནས། ཆོས་ཉིད་ཀྱི་དོན་གསལ་བར་བྱེད་པས་འོད་འཕྲོ་བའི་ས་ཞེས་བྱའོ། །ལྔ་པ་
བསམ་གཏན་གྱི་ཕ་རོལ་ཏུ་ཕྱིན་པ་ལ་གསུམ་སྟེ། མཐོང་བའི་ཆོས་ལ་མི་གཡོ་བའི་བསམ་གཏན་དང༌།
ཡོན་ཏན་མ་ནོར་བར་མངོན་པར་གྲུབ་པའི་བསམ་གཏན་དང་། སེམས་ཅན་གྱི་དོན་བྱེད་པའི་བསམ་
-232 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པ་
གཏན་ནོ། །དེ་ལ་དང་པོ་མཐོང་བའི་ཆོས་ལ་མི་གཡོ་བའི་བསམ་གཏན་ནི། །དཔེར་ན་ཁང་པ་ལ་སྒོ་
གཏན་བཅུག་ན་ཕྱི་རོལ་གྱི་རླུང་ཆད་པ་དང་འདྲ་བར། ས་ལྔ་པའི་བྱང་ཆུབ་སེམས་དཔའ་སྐྱེ་བ་མེད་པའི་
དོན་ལ་གནས་ཀྱང་བསམ་པར་བྱ་བའི་ཡུལ་དང་ཡུལ་ཅན་ཐ་དད་མེད་པའི་ཏིང་ངེ་འཛིན་སྒོམ་པའི་དུས་
སུ། སེམས་རྣམ་པར་མི་རྟོག་པར་བཅུག་ན་མཚན་མའི་རླུང་གིས་མི་གཡོ་ཞིང་ཉོན་མོངས་པའི་རྒྱུ་འདུལ་
ཆད་དེ། ཕྱིས་ཉོན་མོངས་པའི་རླུང་གིས་མི་བསྐྱོད་པའོ། །ཡོན་ཏན་མངོན་པར་གྲུབ་པའི་བསམ་(༡༤ བན)
གཏན་ནི། །ཏིང་ངེ་འཛིན་བརྟན་པོ་ལ་གནས་ནས་མངོན་པར་ཤེས་པ་རྒྱ་ཆེན་པོ་ཤར་བས་ཡོན་ཏན་མང་
པོ་འབྱུང་བས་སེམས་ཅན་གྱི་དོན་བྱེད་པའོ། །སེམས་ཅན་གྱི་དོན་བྱེད་པའི་བསམ་གཏན་ནི། ན་བ་ལ་
སྨན་ གྱིས་ཕན་འདོགས། རྟོགས་པ་ལ་ཟས་ཀྱིས་ཕན་འདོགས། དགྲས་ཉེན་པ་ལ་སྐྱབས་ཀྱིས་ཕན་
འདོགས། ཆོས་འདོད་པ་ལ་གང་ལ་གང་འདོད་ཀྱིས་ཕན་འདོགས་པ་ལ་བྱའོ། །དེ་ལྟར་བསམ་གཏན་གྱི་
ཕ་རོལ་ཏུ་ཕྱིན་པས་རྒྱུ་བྱས་ནས། བསམ་གཏན་གྱི་ལམ་འབྲས་བུ་དང་བཅས་པ་སྒྲུབ་པར་བྱེད་པ་ལ་
ཐུགས་རྗེ་ཆེན་པོའི་ཡི་གེ་དྲུག་པ་བྱང་ཆུབ་ཉེ་བར་སྒྲུབ་པའི་སྙིང་པོ་འདི་བཟླས་སོ། །ཨོཾ་མ་ཎི་པདྨེ་ཧཱུྃ།
ཞེས་རྒྱུན་དུ་བགྲངས་པས་སྒྲིབ་པ་བྱང་ནས་ལྔ་པ་སྦྱང་དཀའ་བའི་ས་འཐོབ་བོ། །དཔེར་ན་གླིང་བུ་
འབུད་པ་དང་ཕྱེ་འགམ་པ་དུས་གཅིག་ཏུ་འོང་བར་དཀའ་བས། བདག་གཞན་གཉིས་ཀའི་དོན་བྱེད་པ་
ལ། དོན་དམ་པར་མཚན་མ་མེད་པ་དང་ཀུན་རྫོབ་མཚན་མར་སྣང་བ་གཉིས་དུས་གཅིག་ཏུ་སྒོམ་པ་
དཀའ་སྟེ། ཀུན་རྫོབ་སྒྱུ་མ་ཙམ་དུ་སྣང་ལ་རང་བཞིན་མེད་པར་བསྒོམ། དོན་དམ་པར་ཆོས་ཉིད་སྤྲོས་པ་
དང་བྲལ་བར་བསྒོམས་པས། བདག་གཞན་གཉིས་ཀའི་ཉོན་མོངས་པ་སྦྱང་དཀའ་བ་དེ་སྦྱོང་བས་སྦྱང་
དཀའ་བ་ཞེས་བྱའོ། །དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གསུམ་སྟེ། རང་དང་སྤྱིའི་མཚན་ཉིད་
ཤེས་པའི་ཤེས་རབ་དང་། རྒྱུ་དང་འབྲས་བུ་རྟོགས་པའི་ཤེས་རབ་དང་། མི་དམིགས་པའི་ཤེས་རབ་བོ། །
དང་པོ་རང་དང་སྤྱིའི་མཚན་ཉིད་ཤེས་པའི་ཤེས་རབ་ནི། ཆོས་སྤྱིའི་མཚན་ཉིད་སྟོང་ཞིང་བདག་མེད་པར་
ཤེས་ལ། དོན་རང་གི་མཚན་ཉིད་གསལ་ལ་མ་འདྲེས་པར་སོ་སོར་རྟོགས་པའོ། །རྒྱུ་དང་འབྲས་བུ་
རྟོགས་པའི་ཤེས་རབ་ནི། རྒྱུ་དགེ་བ་ལས་འབྲས་བུ་མཐོ་རིས་ཐོབ་ལ། རྒྱུ་སྡིག་པ་ལས་འབྲས་བུ་ངན་
-233



མ་ཎི་བཀའ་འབུམ།
སོང་དུ་ལྟུང་བར་ཤེས། རྒྱུ་བྱང་ཆུབ་ཏུ་སེམས་བསྐྱེད་པས་འབྲས་བུ་བླ་ན་མེད་པའི་རྫོགས་པའི་བྱང་ཆུབ་
ཐོབ་པར་ཤེས། རྒྱུ་དང་འབྲས་བུའི་དོན་གང་གིས་ཀྱང་སྐྱེ་བ་མེད་པར་ཤེས་(༡༤༠བ)པའོ། །མི་དམིགས་
པའི་ཤེས་རབ་ནི། ཆོས་ཐམས་ཅད་དངོས་པོ་དང་མཚན་མར་མི་རྟོག །གང་ཡང་དམིགས་བྱ་དང་། དམིགས་
པར་བྱེད་པའི་ཆོས་ཉིད་སྤྲོས་བྲལ་དུ་ཤེས་པའོ། །དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པས་རྒྱུ་བྱས་ནས་
ཤེས་རབ་ཀྱིས་ལམ་འབྲས་བུ་དང་བཅས་པ་སྒྲུབ་པར་བྱེད་པ་ལ། ཐུགས་རྗེ་ཆེན་པོའི་ཡི་གེ་དྲུག་པ་བྱང་
ཆུབ་ཉེ་བར་སྒྲུབ་པའི་སྙིང་པོ་འདི་བཟླས་སོ། །ཨོཾ་མ་ཎི་པདྨེ་ཧཱུཾ་ཞེས་རྒྱུན་དུ་བགྲངས་པས་སྡིག་པ་བྱང་
ནས་དྲུག་པ་མངོན་དུ་གྱུར་པའི་ས་འཐོབ་བོ། །དེ་ཡང་དང་པོའི་དུས་སུ་སྨོན་ལམ་བཏབ་པས་གནས་
མཐོན་པོར་ཕྱིན་ནས་ཆོས་ཉིད་ཀྱི་བདེན་པ་མངོན་སུམ་མཐོང་སྟེ། དཔེར་ན་ནམ་ལངས་ནས་མིག་ཕྱེ་
བས་སྣང་བ་ཐམས་ཅད་ས་ལེ་མཐོང་བ་དང་འདྲ་བར། མཚན་མ་མེད་པའི་ཆོས་ཉིད་ཀྱི་བདེན་པས་ལེ་
མཐོང་བས་མངོན་དུ་གྱུར་པའི་ས་ཞེས་བྱའོ། །བདུན་པ་ཐབས་ཀྱི་ཕ་རོལ་ཏུ་ཕྱིན་པ་ལ་གསུམ་སྟེ། མ་
ནོར་བའི་ཐབས་ལ་མཁས་པ་དང་། བདག་དོན་སྒྲུབ་པའི་ཐབས་ལ་མཁས་པ་དང་། གཞན་དོན་བྱ་བའི་
ཐབས་ལ་མཁས་པའོ། །དང་པོ་མ་ནོར་བའི་ཐབས་ལ་མཁས་པ་ནི། ལུས་ངག་ཡིད་གསུམ་ལ་སྐྱོན་ཅི་
ཡོད་བརྟགས་ནས་དེ་ལ་གཉེན་པོ་བཅུག་སྟེ། སྐྱོན་སྤངས་ནས་ཡོན་ཏན་སྒྲུབ་པའོ། །གཞན་དོན་བྱ་བའི་
ཐབས་ལ་མཁས་པ་ནི། ཕ་རོལ་པོ་ལ་ལས་རྒྱུ་འབྲས་བཤད་ནས་ཁ་ལོ་གྱེན་དུ་ཟློག་པར་བྱེད་པའོ། །དེ་
ལྟར་རྟོགས་ནས་ཀུན་གྱི་དོན་མི་བརྗེད་པར་བྱེད་པས་ཕ་རོལ་ཏུ་ཕྱིན་པའོ། །དེ་ལྟར་ཐབས་ཀྱི་ཕ་རོལ་ཏུ་
ཕྱིན་པས་རྒྱུ་བྱས་ནས། ཐབས་ཀྱི་ལམ་འབྲས་བུ་དང་བཅས་པ་སྒྲུབ་པར་བྱེད་པ་ལ་ཐུགས་རྗེ་ཆེན་པོའི་
ཡི་གེ་དྲུག་པ་བྱང་ཆུབ་ཉེ་བར་བསྒྲུབ་པའི་སྙིང་པོ་འདི་བཟླས་སོ། །ཨོཾ་མ་ཎི་པདྨེ་ཧཱུྃཞེས་བགྲངས་པས་
སྒྲིབ་པ་བྱང་ནས་བདུན་པ་རིང་དུ་སོང་བའི་ས་འཐོབ་བོ། །མཚན་མ་འཁོར་བའི་ཆོས་ལས་རིང་དུ་སོང་
བས་ན་རིང་དུ་སོང་བའི་ས་ཞེས་བྱའོ། །བརྒྱད་པ་སྨོན་ལམ་གྱི་ལ་རོལ་ཏུ་ཕྱིན་པ་ལ་ཆོས་གསུམ་སྟེ། མ་
ཞུམ་པའི་སྨོན་ལམ་དང་། མི་དམིགས་པའི་སྨོན་ལམ་དང་།(༡༤༡ན)སེམས་ཅན་གྱི་དོན་ལ་བརྩོན་པའི་
སྨོན་ལམ་མོ། །དེ་ལ་སྨོན་ནི་འབྲས་བུ་ཡིན་ལ་ལམ་ནི་རྒྱུ་ཡིན། ཕ་རོལ་ཏུ་ཕྱིན་པ་གནས་ཡིན་ནོ། །དེ་
234 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལ་མ་ཞུམ་པའི་སྨོན་ལམ་ནི། ཐོག་མར་བྱང་ཆུབ་སེམས་དཔའི་སྤྱོད་པའི་དུས་ན་སྨོན་ལམ་ཅི་བཏབ་
ཀྱང་འགྲུབ་པས་སྨོན་ལམ་གྱི་འབྲས་བུ་མངོན་དུ་གྱུར་པ་ལ་བྱའོ། །མི་དམིགས་པའི་སྨོན་ལམ་ནི་མཚན་
མ་མེད་པར་ལྷུན་གྱིས་གྲུབ་པ་སྟེ། སྨོན་ལམ་གྱི་སྟོབས་ཀྱིས་མཚན་མ་ཟིལ་གྱིས་མནན་ནས་དུས་གསུམ་
གྱི་བྱང་ཆུབ་སྨོན་ལམ་གྱིས་འགྲུབ་བོ། །སེམས་ཅན་གྱི་དོན་ལ་བརྩོན་པའི་སྨོན་ལམ་ནི། འགྲོ་བ་སེམས་
ཅན་ཐམས་ཅད་སངས་རྒྱ་བར་སྨོན་ལམ་འདེབས་པའོ། །དེ་ཙམ་ན་སེམས་ཅན་གྱི་དོན་འདི་བྱ་འདི་བྱེད་
མེད་པར་ཕྱོགས་རིས་མེད་པར་བྱེད་པའོ། །དེ་ལྟར་སྨོན་ལམ་གྱི་ཕ་རོལ་ཏུ་ཕྱིན་པས་རྒྱུ་བྱས་ནས། སྨོན་
ལམ་གྱི་ལམ་འབྲས་བུ་དང་བཅས་པ་སྒྲུབ་པར་བྱེད་པ་ལ་ཐུགས་རྗེ་ཆེན་པོའི་ཡི་གེ་དྲུག་པ་བྱང་ཆུབ་ཉེ་
བར་སྒྲུབ་པའི་སྙིང་པོ་འདི་བཟླས་སོ། །ཨོཾ་མ་ཎི་པདྨེ་ཧཱུཾ་ཞེས་བགྲངས་པས་སྒྲིབ་པ་བྱང་ནས། བརྒྱད་པ་
མི་གཡོ་བའི་ས་འཐོབ་བོ། །ས་བརྒྱད་པ་ཡན་ཆད་རྣམ་པར་མི་རྟོག་པའི་ཡེ་ཤེས་ཤས་ཆེ་ཞིང་མཚན་མའི་
རླུང་གིས་མི་གཡོ་བས་བརྒྱད་པ་མི་གཡོ་བའི་ས་ཞེས་བྱའོ། །དགུ་པ་སྟོབས་ཀྱི་ཕ་རོལ་ཏུ་ཕྱིན་པ་ལ་
གསུམ་སྟེ། བདུད་བཞི་འདུལ་བའི་སྟོབས་དང་། ཚོགས་གཉིས་རྫོགས་པའི་སྟོབས་དང་། རྒོལ་བ་ཚར་
གཅོད་པའི་སྟོབས་སོ། །བདུད་བཞི་འདུལ་བའི་སྟོབས་ནི། ས་དགུ་པའི་བྱང་ཆུབ་སེམས་དཔས་ཆོས་ཐམས་
ཅད་སྟོང་ཞིང་བདག་མེད་པར་ཤེས་པས་མི་མཐུན་པའི་ཕྱོགས་ཟིལ་གྱིས་མནན་ནས་བདུད་ཀྱི་མིང་ཡང་
མེད་དོ། །ཚོགས་གཉིས་རྫོགས་པའི་སྟོབས་ནི། གོམས་པའི་ཤུགས་ཀྱིས་ལུས་བྱ་རྩོལ་གྱི་སྒོ་ནས་འབད་
མི་དགོས་པར་བསོད་ནམས་ཀྱི་ཚོགས་རྫོགས། དེ་ལས་རང་དབང་མེད་པར་ཡེ་ཤེས་ཀྱི་ཚོགས་རྫོགས་
པའོ། །རྒོལ་བ་ཚར་གཅོད་པའི་སྟོབས་ནི། ཚོགས་དེ་གཉིས་དབྱེར་མི་ཕྱེད་པར་རྫོགས་པས་གཉེན་པོ་
ཅིས་ཀྱང་མི་ཚུགས་པས་དཔའ་བར་འགྲོ་(༡༤ ༡བ)བའི་ཏིང་ངེ་འཛིན་གྱིས། དེ་ལྟར་སྟོབས་ཀྱི་ཕ་རོལ་
ཏུ་ཕྱིན་ པས་རྒྱུ་བྱས་ནས་སྟོབས་ཀྱི་ལམ་འབྲས་བུ་དང་བཅས་པ་སྒྲུབ་པར་བྱེད་པ་ལ། ཐུགས་རྗེ་ཆེན་
པོའི་ཡི་གེ་དྲུག་པ་བྱང་ཆུབ་ཉེ་བར་སྒྲུབ་པའི་སྙིང་པོ་འདི་བཟླས་སོ། །ཨོཾ་མ་ཎི་པདྨེ་ཧཱུྃ་ཞེས་བཟླས་པས་
སྒྲིབ་པ་བྱུང་ནས་དགུ་པ་ལེགས་པའི་བློ་གྲོས་ཀྱི་ས་འཐོབ་བོ། །དེ་ཡང་འབྲས་བུ་ཡང་དག་པའི་ཡེ་ཤེས་
གཏན་ལ་ཕབ་སྟེ། བདག་གཞན་གྱི་དོན་མཛད་ཀྱང་འཁྲུལ་པ་མང་ངོ༌། །ལེགས་པའི་གཞིར་གྱུར་པས་
- 235-



མ་ཎི་བཀའ་འབུམ།
ལེགས་པའི་བློ་གྲོས་ཀྱི་ས་ཞེས་བྱའོ། །བཅུ་པ་ཡེ་ཤེས་ཀྱི་ཕ་རོལ་ཏུ་ཕྱིན་པ་ལ་གསུམ་སྟེ། ཆོས་དང་གང་
ཟག་ལ་བདག་མེད་པར་རྟོགས་པའི་ཡེ་ཤེས་དང་། རྣམ་པར་མི་རྟོག་པའི་ཡེ་ཤེས་དང་། ཞི་ཚེ་བའི་ཡེ་ཤེས་
སོ། །ཆོས་དང་གང་ཟག་ལ་བདག་མེད་པར་རྟོགས་པའི་ཡེ་ཤེས་ནི། ཆོས་རང་བཞིན་གྱིས་མི་དམིགས་བདག་
མེད་དེ་ངོ་བོས་སྟོང་གང་ཟག་བདག་ཏུ་འཛིན་པ་མ་གྲུབ་པས་ངོ་བོ་ཉིད་ཀྱིས་སྟོང་པར་རྟོགས་པས་རྟོགས་
པའོ། །རྣམ་པར་མི་རྟོག་པའི་ཡེ་ཤེས་ནི། ས་བཅུ་པ་ཆོས་ཀྱིས་སྤྲིན་གྱི་ས་ལ་རྡོ་རྗེ་ལྟ་བུའི་ཡེ་ཤེས་ཀྱིས་
ཤེས་བྱའི་སྒྲིབ་པ་ཕྲ་མོ་ཡང་བཅོམ་ནས་སྟོང་པར་རྟོགས་པས་རྡོ་རྗེ་ལྟ་བུའི་ཏིང་ངེ་འཛིན་ནོ། །ཞི་ཚེ་བའི་
ཡེ་ཤེས་ནི་དེ་ལྟར་བག་ཆགས་བརྡར་ཤ་བཅད་ཙམ་ན་མི་མཐུན་པའི་ཕྱོགས་ཐམས་ཅད་ཚར་བཅད་ནས་
ཡེ་ཤེས་ཞི་ཚེར་གྱུར་པའོ། །དེ་ལྟར་ཡེ་ཤེས་ཀྱི་ཕ་རོལ་ཏུ་ཕྱིན་པས་རྒྱུ་བྱས་ནས་ཡེ་ཤེས་ཀྱི་ལམ་འབྲས་
བུ་དང་བཅས་པ་སྒྲུབ་པར་བྱེད་པ་ལ། ཐུགས་རྗེ་ཆེན་པོའི་ཡི་གེ་དྲུག་པ་བྱང་ཆུབ་ཉེ་བར་སྒྲུབ་པའི་སྙིང་
པོ་འདི་བཟླས་སོ། །ཨོཾ་མ་ཎི་པདྨེ་ཧཱུྃ་ཞེས་བགྲངས་པས་བསྒྲིབ་པ་བྱང་ནས། དེའི་འབྲས་བུ་ས་བཅུ་པ་
འཐོབ་སྟེ། ཆོས་སྐུ་ནམ་མཁའ་ལྟ་བུ་ལ་ལོངས་སྐུ་སྤྲིན་ལྟ་བུ་བྱུང་ནས། སྤྲུལ་སྐུ་ཆར་ལྟ་བུས་གདུལ་བྱར་
གྱུར་པའི་ཉོན་མོངས་པ་ཐ་རྒོད་ལྟ་བུ་སྤངས་ནས་བྱང་ཆུབ་ཀྱི་མྱུ་གུ་བསྐྱེད། སྐུ་གསུམ་གྱི་འབྲས་བུ་ཐོབ་
པར་བྱེད་པས་ས་བཅུ་པ་ཆོས་ཀྱི་སྤྲིན་ཞེས་བྱའོ། །བྱང་ཆུབ་སེམས་དཔའ་ས་བཅུ་རིམ་པར་བགྲོད་པ་ལས།
(༡༤ ༢ན)ཐུགས་རྗེ་ཆེན་པོའི་ལུགས་ཀྱིས་ཅིག་ཅར་བགྲོད་པའི་ལུགས་སོ། །སྤྲུལ་པའི་རྒྱལ་པོའི་ཞལ་
གདམས་ཕ་རོལ་ཏུ་ཕྱིན་པ་བཅུའི་ལུགས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་བསླབ་པའི་མཐའ་དྲུག་གི་ཞལ་གདམས་ལ། དང་པོ་ཁོ་ན་རིམ་པ་
དབང་གིས་བགྲོད་པ་དང་། གཉིས་པ་གཞི་དམ་ཚིག་གིས་བཟུང་བ་དང་། གསུམ་པ་ལྟ་བས་ཐག་བཅད་
པ་དང་། བཞི་པ་ཉམས་སུ་ཏིང་ངེ་འཛིན་གྱིས་བླངས་པ་དང༌། ལྔ་པ་སྤྱོད་པས་ལ་དོར་བ་དང་། དྲུག་པ་
དོན་མན་ངག་གིས་བསྒྲུབ་པའོ། །དེ་ལ་དང་པོ་རིམ་པ་དབང་གིས་བགྲོད་པ་ནི། རྒྱལ་བུ་རྒྱལ་སར་ཕྱུང་
བ་ལྟ་བུ་ཡིན་ཏེ། དང་པོ་ཁོ་ན་ཆོས་སྒོར་གཞུག་པ་ལ་དབང་ཐོབ་དགོས་ཏེ། དབང་མ་ཐོབ་ན་ཆོས་ཉན་
- 236 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཅིང་སྒོམ་པ་གང་ཡང་མི་རུང་བས། དཔེར་ན་རྒྱལ་བུ་རྒྱལ་སར་ཕྱུང་ནས་དབང་མ་བསྐུར་ན་འབངས་
ཟིལ་གྱིས་གནོན་མི་ནུས་ཏེ་ཁ་ལོ་སྒྱུར་མི་ནུས་སོ། །དེ་བཞིན་དུ་ཐུགས་རྗེ་ཆེན་པོའི་རིག་པ་རྩལ་གྱི་
དབང་བསྐུར་ནས། སྙིང་པོ་ཨོཾ་མ་ཎི་པདྨེ་ཧཱུཾ་ཞེས་པ་བཟླས་པ་སྒྲིབ་པ་བྱང་ནས་ཉོན་མོངས་པ་དང་རྣམ་
རྟོག་མགོ་གནོན་ནུས་ཏེ། ཉོན་མོངས་པ་དང་རྣམ་རྟོག་རང་ཤར་རང་གྲོལ་དུ་འགྲོའོ། །དེ་ལ་རིག་པ་རྩལ་གྱི་
དབང་བྱ་བ་གང་ལ་བྱ་ན། བླ་མ་བྱིན་རླབས་དབང་གདམས་པ་གསུམ་འཛོམ་པས། སློབ་མ་སྐལ་བ་དད་
གུས་གསུམ་འཛོམ་པ་ཅིག་ལ། རང་གི་སེམས་ཉིད་སྟོང་པ་དངོས་པོ་དང་མཚན་མར་མ་གྲུབ་པས་ཡེ་
གནས་ཆེན་པོ་དེ་ལ་རིག་པའི་རྩལ་མ་འགགས་པས། ཐ་མལ་གྱི་དུག་ལྔ་རྣམ་རྟོག་ཏུ་ཤར། དེ་རྩ་བ་སྟོང་
པ་ལས་ཤར་བས་འདི་ནས་བྱུང་བྱ་བ་མེད་དེ་བྱུང་སས་སྟོང༌། བར་དུ་འདི་ན་གནས་བྱ་བ་མེད་དེ་
གཟུགས་དང་ཁ་དོག་ཏུ་མ་གྲུབ། ཐ་མ་འདིར་འགྲོ་བ་མེད་དེ། དངོས་པོ་དང་མཚན་མ་མེད། འོ་ན་མེད་
དམ་བྱས་ན་མ་འགགས་ཏེ་རིག་པའི་རྩལ་དུ་ཤར། ཡོད་དམ་བྱས་ན་རྗེས་མེད་ཆོས་ཉིད་ཀློང་དུ་གྲོལ།
རང་ཤར་རང་གྲོལ་(༡༤ ༢བ)བ་དེ་བླ་མས་བསྟན་སློབ་མས་ཤེས་པས་རིག་པ་རྩལ་གྱི་དབང་ཐོབ་པ་
ཡིན་ནོ། །གཉིས་པ་གཞི་དམ་ཚིག་གིས་བཟུང་བ་ནི། ཞིང་ས་གཤིན་པོ་ལྟ་བུ་སྟེ། དང་པོ་ཁོ་ན་ཆོས་སྒོར་
ཞུགས་པའི་རྟིང་ལ་དམ་ཚིག་གཙང་མ་བསྲུང་དགོས། དཔེར་ན་ཞིང་ས་གཤིན་པོ་ལ་ཅི་བཏབ་སྐྱེ་བ་ལྟར་
དམ་ཚིག་བསྲུང་བ་དེ་ལ་ཆོས་ཀྱི་བྱིན་རླབས་འབྱུང་བས་ཅི་བསམས་འགྲུབ། མི་བསྲུང་བ་ལ་ཆོས་ཀྱི་
བྱིན་རླབས་མི་འབྱུང་ལ་ཅི་བསམས་ལོག་པར་འགྲོའོ། །དེ་ལ་དམ་ཚིག་ལ་གཉིས། རང་བཞིན་ལྟ་བའི་
དམ་ཚིག་དང༌། ཁྱད་པར་སྒོས་ཀྱི་དམ་ཚིག་གོ །དང་པོ་ནི་དམ་ཚིག་བྱ་བ་གུད་ན་ཡོད་པ་མ་ཡིན་ཏེ། རང་
སེམས་རྟོགས་ན་དམ་ཚིག་ཡིན། རང་གི་ཡེ་ཤེས་རང་གྲོལ་དུ་རྟོགས་ན་ཉོན་མོངས་པ་དང་རྣམ་རྟོག་
ཐམས་ཅད་ཆོས་ཉིད་དུ་ཚིག་ལ་མ་རྟོགས་ན་ཉོན་མོངས་པ་དང་རྣམ་རྟོག་གིས་ལུས་ངག་ཡིད་གསུམ་ངན་
སོང་དུ་འཚིག་པ་ཡིན་ནོ། །གཉིས་པ་ཁྱད་པར་སྒོས་ཀྱི་དམ་ཚིག་ནི་མི་འདའ་བ་གསུམ་སྟེ། སྣང་བ་སྐུའི་
ཁྱེར་སོ་ལས་མི་འདའ་སྟེ་སྣང་བ་ཐམས་ཅད་ཐུགས་རྗེ་ཆེན་པོའི་སྐུ་དང་ཡེ་ཤེས་ཀྱི་ཞིང་ཁམས། གྲག་པ་
གསུང་གི་ཁྱེར་སོ་ལས་མི་འདའ་སྟེ་སྒྲ་གྲག་པ་ཐམས་ཅད། ཨོཾ་མ་ཎི་པདྨེ་ཧཱུཾ་ཞེས་པ་ཡི་གེ་དྲུག་པ་གྲག་
- 237 -



མ་ཎི་བཀའ་འབུམ།
སྟོང་གི་སྒྲ་རྒྱུན་མི་བཅད། དྲན་རྟོག་ཐུགས་ཀྱི་ཁྱེར་སོ་ལས་མི་འདའ་སྟེ། དུག་ལྔ་དང་རྣམ་རྟོག་ཕྲ་
རགས་གང་སྐྱེས་ཀྱང་རང་ཤར་རང་གྲོལ་དུ་བཏང་ངོ༌། ཁྱེར་སོ་གསུམ་ལས་མ་འདས་ན། ལུས་ངག་ཡིད་
གསུམ་ཐུགས་རྗེ་ཆེན་པོའི་སྐུ་གསུང་ཐུགས་སུ་ཚིག་ལ། ལུས་ངག་ཡིད་གསུམ། ཐ་མལ་གྱི་མི་དགེ་བ་བཅུས་
ངན་སོང་གསུམ་དུ་ཚིག་པས་དམ་ཚིག་ཅེས་བྱའོ། །གསུམ་པ་ལྟ་བས་ཐག་བཅད་པ་ནི། ཁྱུང་ནམ་མཁའ་
ལ་ལྡིང་བ་ལྟ་བུ་ཡིན་ཏེ། དཔེར་ན་ཁྱུང་ནམ་མཁའ་ལ་ལྡིང་བ་དེ་གཤོག་སྒྲོ་ལུས་ལ་རྫོགས་པས་ངམ་
གྲོག་དང་གཡང་ས་ལ་ཉམ་མི་ང་བ་ལྟར། ཐུགས་རྗེ་ཆེན་པོའི་ལྟ་བ་སྟོང་པ་དང་སྙིང་རྗེ་ཟུང་འཇུག་གི་
སྟོང་པས་རྟག་པའི་མཐར་མ་སོང་སྟེ། སེམས་དང་ཆོས་ཐམས་ཅད་སྟོང་(༡༤ ༣ན)པར་ཐག་ཆོད་པས་
འཁོར་བའི་མཐར་མ་ཤོར། སྙིང་རྗེས་ཆད་པའི་མཐར་མ་ཤོར། ཁམས་གསུམ་གྱི་སེམས་ཅན་ལ་སྙིང་རྗེས་
བཟུང་བས་ཞི་བ་མྱ་ངན་ལས་འདས་པའི་མཐར་མ་ཤོར། དེ་ལྟར་རྟོགས་ན་འཁོར་བའི་གཡང་ས་ལ་
ཉམ་མི་ང་བ་ཡིན་ནོ། །བཞི་པ་ཉམས་སུ་ཏིང་ངེ་འཛིན་གྱིས་བླང་བ་ནི་མུན་ཁུང་དུ་སྒྲོན་མེ་བཏེགས་པ་ལྟ་
བུ་ཡིན་ཏེ། དཔེར་ན་མུན་ཁུང་དུ་སྒྲོན་མེ་བཏེགས་པ་ཙམ་གྱིས་མུན་པ་མི་གནས་པར་སྣང་བ་རང་གསལ་
དུ་མཐོང་བ་ལྟར། ཆོས་ཉིད་རང་ཤར་མ་བཅོས་རང་བྱུང་གི་ཡེ་ཤེས་ཐུགས་རྗེ་ཆེན་པོའི་དགོངས་པ་ངོས་
ཟིན་པས། མ་རིག་པ་བསལ་བག་ཆགས་དངས་ཏེ། ལྷན་ཅིག་སྐྱེས་པའི་ཡེ་ཤེས་སུ་ཤར་རོ། །དེ་རྒྱུན་དུ་
མ་ཡེངས་པའི་ཏིང་ངེ་འཛིན་གྱིས་ཉམས་སུ་བླང་བར་བྱའོ། །ལྔ་པ་སྤྱོད་པས་ལ་དོར་བ་ནི་གླང་པོ་ཆེ་ཆུར་
ཞུགས་པ་ལྟ་བུ་ཡིན་ཏེ། དཔེར་ན་གླང་པོ་ཆེ་ ཆུར་ཞུགས་ལ
ས་པ་མ་ངོམས་བར་དུ་འཐུང་སྟེ་གཞན་གྱིས་
བསྐྲད་པར་མི་ནུས་པ་ལྟར། ཐུགས་རྗེ་ཆེན་པོའི་སྤྱོད་པ་ཡང་སྙིང་རྗེ་ཐབས་མཁས་པ་དང་ལྡན་པས་
སེམས་ཅན་གྱི་དོན་མ་གྲུབ་བར་དུ་བྱེད་ལ། སྟོང་པས་ཆོས་ཉིད་དོན་ལ་རང་དོན་དུ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མ་ཐོབ་བར་དུ་བསྒྲུབས་པས་སྟོང་པ་དང་སྙིང་རྗེ་དབྱེར་མེད་ཀྱི་ངང་ལ།
རང་གཞན་གྱི་དོན་མ་གྲུབ་བར་དུ་སྤྱོད་པ་ལ་བྱའོ། །དྲུག་པ་དོན་མན་ངག་གིས་སྒྲུབ་པ་ནི། ཡིད་བཞིན་གྱི་
ནོར་བུ་རིན་པོ་ཆེ་ལོན་པ་ལྟ་བུ་ཡིན་ཏེ། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་ ལག་ཏུ་ལོན་ན་
གསོལ་བ་བཏབ་པས་དགོས་འདོད་འབྱུང་བ་ལྟར། ཐུགས་རྗེ་ཆེན་པོའི་དགོས་འདོད་འབྱུང་བའི་སྙིང་པོ།
- 238 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཨོཾ་མ་ཎི་ཧཱུྃ་ཞེས་པའི་ཡི་གེ་དྲུག་པ་འདི་བསྒྲུབས་པས། དགོས་འདོད་སྣ་ཚོགས་མཆོག་དང་ཐུན་མོང་གི་
དངོས་གྲུབ་འབྱུང་བ་ཡིན་པས་དུས་རྟག་ཏུ་འགྲོ་ཉལ་འདུག་སྡོད་ཐམས་ཅད་དུ་བཟླས་པར་བྱའོ། །ཐུགས་རྗེ་
ཆེན་པོའི་བསླབ་པའི་མཐའ་དྲུག་གི་ཞལ་གདམས་རྫོགས་སོ། (།། །།
ཨོཾ་མ་ཎི་པདྨེ་ཧཱུཾ། ཐུགས་(༡༤ ༣བ)རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྒྲུབ་པའི་
མཐའ་དྲུག་ལ། དང་པོ་རྟེན་ས་བླ་མ་བཙལ་བ་དང་གཅིག །རྒྱུད་ཐོས་པས་གྲོལ་བ་དང་གཉིས། སྒོ་ཀུན་
ནས་བསྡུ་བ་དང་གསུམ། མཁས་པ་ཕུལ་དུ་ཕྱུང་བ་དང་བཞི། མདོ་གཅིག་ཏུ་བསྡུ་བ་དང་ལྔ། འབྲས་བུ་མཐར་
ཕྱིན་པ་དང་དྲུག་གོ །དེ་ལ་དང་པོ་རྟེན་ས་བླ་མ་བཙལ་བ་ནི། ནད་པ་ཚབས་པོ་ཆེས་སྨན་པ་བསྟེན་པ་ལྟ་བུ་
སྟེ། དཔེར་ན་ནད་གཅོང་ནད་ལ་སོགས་པ་དམ་པོ་ཚབས་པོ་ཆེ་འཚོ་བ་དཀའ་བ་ཟུག་གཟེར་ཆེ་བས་
ཟིན་པའི་གང་ཟག་དེས་སྨན་པ་མཁས་པ་ནད་འཚོ་བར་བྱེད་པ་སྐྱོ་ངལ་མེད་པར་བསྟེན་པ་ལྟར། འཁོར་
བ་ཐོག་མ་མེད་པ་ནས་ད་ལྟ་ཡན་ཆད་དུ་འགྲོ་དྲུག་ཏུ་འཁོར་ནས་སྡུག་བསྔལ་སྣ་ཚོགས་ཀྱི་ནད་བཟོད་
་དཀའ་བ་འདི། འཆོས་པའམ་འཚོ་བར་བྱེད་པ་བླ་མ་ཡིན་ལ། དེ་ཡང་ད་རེས་འགྲོ་དྲུག་སྤྱིའི་ལྷ་
ཐུགས་རྗེ་ཆེན་པོ་ཡིན་པས་འདི་སྟོན་པའི་ཐབས་ལ་མཁས་པའི་བླ་མ་བཙལ་ལ་བསྟེན་པར་བྱའོ། །
གཉིས་པ་རྒྱུད་ཐོས་པས་གྲོལ་བ་ནི་རྟ་ཅང་ཤེས་སྒྲོག་གྲོལ་བ་ལྟ་བུ་ཡིན་ཏེ། དཔེར་ན་རྟ་ཅང་ཤེས་ཀྱི་
སྒྲོག་བཀྲོལ་ན་གར་ཡང་ཐོགས་པ་མེད་པར་འགྲོ་བ་ལྟར། ཆོས་ཐམས་ཅད་ཉན་པས་ཆོས་ཀྱི་ཕྱོགས་
ཤེས་ནས་གྲུབ་མཐའ་ལ་བྱང་སྟེ་རྒྱུད་གྲོལ་ནས
ནས་ཆོས་གང་ཡང་ཁོང་དུ་ཆུད་པ་ཡིན་ནོ། །ད་རེས་ཐུགས་རྗེ་
ཆེན་པོའི་ཆོས་ཐོས་པས། ཆོས་ཉིད་རང་གྲོལ་གྱི་དོན་ཐོས་ཤིང་ཤེས་པས་རིག་པ་ཕྱོགས་མེད་དུ་ཤར་ན་
གཅིག་ཤེས་ཀུན་གྲོལ་བྱ་བ་ཡིན་ནོ། །གསུམ་པ་སྒོ་ཀུན་ནས་བསྡུ་བ་ནི། བུང་བ་ཚང་ཚོལ་བ་ལྟ་བུ་ཡིན་
ཏེ། དཔེར་ན་བུང་བ་ཚང་ཚོལ་བ་དེ་དང་པོར་བུག་པ་མང་དུ་འཇུག་སྟེ། རྗེས་ལ་ཚང་གང་ལེགས་པ་རྟེན་
འབྲེལ་འཛོམ་པ་གཅིག་ཏུ་བྱེད་པ་ལྟར་ཆོས་ཀྱི་ཕྱོགས་ཐམས་ཅད་ལ་ལག་ལེན་གང་སླ། ཉམས་གང་ལ་
སྐྱེ་གྲུབ་ཐག་གང་ཉེ། བྱིན་རླབས་གང་ཆེ། གྲུབ་ཐོབ་གང་མང་བལྟས་པས། ད་རེས་ཐུགས་རྗེ་ཆེན་པོའི་
ཆོས་འདི་ལག་ལེན་ཡང་འདི་སླ་ཉམས་ཀྱང་འདི་ལས་སྐྱེ། གྲུབ་ཐག་ཀྱང་འདི་ཉེ་བྱིན་རླབས་ཀྱང་འདི་
པར་ད་
།
- 239 -



མ་ཎི་བཀའ་འབུམ།
ཆེ་གྲུབ་ཐོབ་ཀྱང་འདི་མང་རྩོད་(༡༤༤ན)པ་མེད་པའི་ཆོས་འདི་ཡིན་པས་འདི་ལ་ཉམས་ལེན་བྱ་བ་གལ་
ཆེའོ། །བཞི་པ་མཁས་པ་ཕུལ་དུ་ཕྱུང་བ་ནི་རི་རབ་ཀྱི་རྩེར་ཕྱིན་པ་ལྟ་བུ་ཡིན་ཏེ་རི་རབ་ཀྱི་རྩེར་ཕྱིན་པའི་
ཚེ། གླིང་བཞི་ལ་སོགས་པའི་འོག་མ་ཐམས་ཅད་གསལ་བ་ལྟར། ཆོས་ཀྱི་ཕྱོགས་ཐམས་ཅད་ལ་མཁས་
པར་སྦྱངས་ཙམ་ན། གང་གི་ཡང་ཚིག་དོན་ཐམས་ཅད་ལ་གོ་རྟོགས་གསལ་བར་མཐོང་བ་ཡིན་ཏེ། ད་རེས་
ཐུགས་རྗེ་ཆེན་པོའི་ལྟ་དགོངས་ཀྱི་དོན་ཤེས་ཙམ་ན་ཆོས་ཐམས་ཅད་རྣམ་པར་རྟོག་མེད་དུ་འདུག་པས།
མདོ་སྡེའི་དོན་མཐོང་། ཆོས་ཐམས་ཅད་གསལ་ལ་མ་འགགས་པར་འདུག་པས་མངོན་པའི་དོན་མཐོང་།
ཆོས་ཐམས་ཅད་དགེ་བ་བཅུ་དང་མི་དགེ་བ་བཅུ་རང་དག་ཏུ་འདུག་པས་འདུལ་བའི་དོན་མཐོང་། ཆོས་
ཐམས་ཅད་བདེན་གཉིས་དབྱེར་མེད་དུ་འདུག་པས་དབུ་མའི་དོན་མཐོང་། ཆོས་ཐམས་ཅད་སེམས་སུ་
འདུག་པས་སེམས་ཙམ་གྱི་དོན་མཐོང་། ཆོས་ཐམས་ཅད་གང་ཟག་གི་བདག་མེད་དུ་འདུག་པས་ཉན་
ཐོས་ཀྱི་དོན་མཐོང་། ཆོས་ཐམས་ཅད་ཆོས་ཀྱི་བདག་མེད་དུ་འདུག་པས་རང་རྒྱལ་གྱི་དོན་མཐོང་། ཆོས་
ཐམས་ཅད་དག་པ་སུམ་ལྡན་དུ་འདུག་པས་ཀྲི་ཡའི་དོན་མཐོང་། ཆོས་ཐམས་ཅད་ཀྱི་མངོན་པར་བྱང་
ཆུབ་པ་ལྔ་ལྡན་དུ་འདུག་པས་ཡོ་གའི་དོན་མཐོང་། ཆོས་ཐམས་ཅད་ལྟ་སྤྱོད་ཡར་སྙག་མར་སྙག་ཏུ་འདུག་
པས་ཨུ་པ་ཡའི་དོན་མཐོང་། ཆོས་ཐམས་ཅད་ཐབས་ཤེས་དབྱེར་མེད་དུ་འདུག་པས་མ་ཧཱ་ཡོ་གའི་དོན་
མཐོང་། ཆོས་ཐམས་ཅད་དབྱིངས་དང་ཡེ་ཤེས་དབྱེར་མེད་དུ་འདུག་པས་ཨ་ནུ་ཡོ་གའི་དོན་མཐོང་།
ཆོས་ཐམས་ཅད་མ་བཅོས་ལྷུན་གྲུབ་ཏུ་འདུག་པས་རྫོགས་པ་ཆེན་པོའི་དོན་མཐོང་། ཆོས་ཐམས་ཅད་
རང་ཤར་རང་གྲོལ་དུ་འདུག་པས་ཐུགས་རྗེ་ཆེན་པོའི་དོན་མཐོང་ངོ༌། །ཐུགས་རྗེ་ཆེན་པོའི་ལྟ་དགོངས་
ཀྱི་ཁོངས་སུ་ཆོས་གང་ཡང་མ་ཆུད་པ་མེད་དོ། །ལྔ་པ་མདོ་གཅིག་ཏུ་བསྡུ་བ་ནི། ཚོང་པ་ཁེ་སྤོགས་བྱེད་
པ་ལྟ་བུ་ཡིན་ཏེ། དཔེར་ན་ཚོང་པས་ཁེ་སྤོགས་མང་དུ་བྱས་ཀྱང་། མདོ་རང་འདོད་(༡༤༤བ)པའི་ནོར་
དེ་ལ་དྲིལ་ནས་སྤྱོད་པ་ལྟར། ཆོས་ཐམས་ཅད་ཐུགས་རྗེ་ཆེན་པོར་འདུས། ཨོཾ་མ་ཎི་པདྨེ་ཧཱུྃ་ཞེས་པ་འདི་རྒྱུན་
དུ་བཟླས་པས་རྟོགས་པའི་ཡེ་ཤེས་ཁོང་ནས་སྐྱེ། སྒྲིབ་པ་ཐམས་ཅད་སྦྱོངས་ཤིང་ཟད་པར་བྱེད་པ་ཡིན་
པས། གང་དུ་ཡང་འཆུགས་པ་མེད་པར་བྱང་ཆུབ་འཐོབ་པ་ཡིན་ནོ། །དྲུག་པ་འབྲས་བུ་མཐར་ཕྱིན་པ་ནི།
- 240 -



ཐབས་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཡིད་བཞིན་གྱི་ནོར་བུ་རིན་པོ་ཆེ་རྙེད་པ་ལྟ་བུ་ཡིན་ཏེ། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་རྙེད་ན་
གསོལ་བ་བཏབ་པས་དགོས་འདོད་འབྱུང་བ་ལྟར། ཐུགས་རྗེ་ཆེན་པོ་འགྲུབ་ན་ཐུན་མོང་གི་དངོས་གྲུབ་
ཞི་བདེ་ཕུན་སུམ་ཚོགས་པ་ཅི་བསམས་འགྲུབ་པ་དང་། མཆོག་གི་དངོས་གྲུབ་ཕྱི་མ་ལ་ཕྱག་རྒྱ་ཆེན་པོའི་
སྐུ་གསུམ་ཐོབ་པར་གདོན་མི་ཟའོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་
པོའི་སྒྲུབ་པའི་མཐའ་དྲུག་གི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་ཆོས་འདི་ལ་བཤད་
ཀྱི་ཡན་ལག་དྲུག་གིས་སྟོན་ཏེ། ཕྱི་ལྟར་དབྱི་མོང་གཡོ་འགུལ་ཚུལ་གྱིས་ཚིག་གི་ལོ་མ་གཅིག་
་པས་ཀུན་གྲོལ་བར་བསྟན་པ་དང་། །ནང་ལྟར་རམ་པ་རྩ་བ་གཟེངས་པ་ལྟར་རྩ་བ་གཅིག་ཤེས་པས་
ཆོས་ཐམས་ཅད་ཀྱི་རྩ་བ་གཅིག་ཏུ་ཤེས་པར་བཤད་པ་དང་། གསང་བ་ལྟར་ལྟད་མོ་ཆེན་པོའི་ཁྲོམ་འདྲོགས་
པ་ལྟར་ཆོས་ཐམས་ཅད་རང་ཤར་རང་གྲོལ་དུ་བཤད་པ་དང་། ཡང་གསང་བྱ་བརྒྱ་འུར་རྡོ་གཅིག་གིས་
བརྡས་པ་ལྟར་དུག་ལྔ་འུར་འདེད་དུ་མ་སྤངས་ལ་མི་གནས་པར་བཤད་པ་དང་། དེ་ཁོ་ན་ཉིད་རོལ་བརྒྱ་
ཤལ་བ་གཅིག་གིས་བཤལ་བ་ལྟར། རྣམ་པར་རྟོག་པ་བགྲང་གིས་མི་ལང་བ་སྐྱེས་ཀྱང་ཆོས་ཉིད་རང་
ཤར་རང་གྲོལ་གྱིས་སྐད་ཅིག་ལས་མི་རྟོག་པའི་རོལ་འོག་ཏུ་སུབས་པར་བཤད་པ་དང་། གདམས་པ་
གནད་དུ་དྲིལ་བ་ལྕང་མ་བརྒྱ་ལྕུག་མ་གཅིག་གིས་བཅིངས་པ་ལྟར། ཆོས་ཐམས་ཅད་ཀྱི་རྩ་བ་ཆོས་ཉིད་
བྱང་ཆུབ་ཀྱི་སེམས་ཀྱིས་བཅིངས་པར་བཤད་པ་དང་དྲུག་གོ །དེ་ལ་དང་པོ་ཕྱི་ལྟར་དབྱི་མོང་གཡོ་འགུལ་
(༡༤༥ན)གྱི་ཚུལ་དུ་ཆོས་ཀྱི་ལོ་མ་གཅིག་ཤེས་པས་ཀུན་གྲོལ་བར་བཤད་པ་ནི། ཐུགས་རྗེ་ཆེན་པོའི་
ཆོས་འདི་ཡང་དཔེར་ན་དབྱི་མོང་གི་ལོ་མ་གཅིག་ནས་འཐེན་པས་དབྱི་མོང་གི་ཕུང་པོ་ཐམས་ཅད་འགུལ་
བ་དང་འདྲ་བར། ཐུགས་རྗེ་ཆེན་པོའི་ཆོས་ཀྱིས་ལོ་མ་བྱམས་པ་དང་སྙིང་རྗེ་ཡིན་པས་སེམས་ཅན་ཐམས་
ཅད་ལ་བྱམས་པས་ཕན་གདགས། སྙིང་རྗེས་འགྲོ་བའི་དོན་བྱས། བྱམས་སྙིང་རྗེ་བྱང་ཆུབ་ཀྱི་སེམས་ཀྱི་
ལོ་འདབ་རྒྱས་ཙམ་ན་སེམས་ཅན་ལ་ཕན་ཐོགས་རང་གྲོལ་བར་ནུས་པས། ཆོས་གང་བྱེད་ཀྱང་བྱམས་
པས་མ་ལྟར་བསྐྱང་། སྙིང་རྗེས་བུ་ལྟར་བསྐྱང་། བྱང་ཆུབ་ཀྱི་སེམས་ཀུན་ལ་ཁྱབ་པ་ཉི་མ་ལྟ་བུར་བྱའོ། །
- 241 -



མ་ཎི་བཀའ་འབུམ།
གཉིས་པ་ནང་རམ་པ་རྩ་བ་གཟེངས་པ་ལྟར་རྩ་བ་གཅིག་ཤེས་པས། ཆོས་ཐམས་ཅད་ཀྱི་རྩ་བ་གཅིག་ཏུ་
ཤེས་པར་བཤད་པ་ནི། ད་རེས་ཐུགས་རྗེ་ཆེན་པོའི་ཆོས་འདི། དཔེར་ན་རམ་པ་རྩ་བ་གཟིངས་པ་དེ་རྩ་
བ་གཅིག་ཕྱུང་ བས་ཐམས་ཅད་ཐོན་འོང་བ་ལྟར། ཆོས་ཐམས་ཅད་ཀྱི་རྩ་བ་སྟོང་པ་ཉིད་ཡིན། སྟོང་པ་
ཉིད་སེམས་ཉིད་སྐྱེ་བ་མེད་པ་དངོས་པོ་དང་མཚན་མར་མ་གྲུབ་པ་རང་བྱུང་ཀུན་ལ་ཁྱབ་པ་དེའི་རྩ་བ་
ཤེས་ན། དངོས་པོ་དང་མཚན་མའི་ཆོས་ཐམས་ཅད་བྱུང་ཡང་སྟོང་པའི་ངང་ལས་བྱུང་ཐིམ་ཡང་སྟོང་པའི་
ངང་དུ་ཐིམ། གྲོལ་ཡང་སྟོང་པའི་ངང་དུ་གྲོལ་གནས་ཀྱང་སྟོང་པའི་ངང་ལ་གནས་ཏེ། ཆོས་ཐམས་ཅད་
མ་བཅོས་རང་སར་གྲོལ་བས་ཆོས་ཐམས་ཅད་ཀྱི་རྩ་བ་སྟོང་པ་ཉིད་དོ། །གསུམ་པ་གསང་བ་ལྟད་མོ་
ཆེན་པོའི་ཁྲོམ་འདྲོགས་པ་ལྟར་ཆོས་ཐམས་ཅད་རང་ཤར་རང་གྲོལ་དུ་བཤད་པ་ནི། དཔེར་ན་ལྟད་མོ་
ཆེན་པོའི་རོལ་མོ་མང་པོ་ལ་ལྟད་མོ་ཆེ་བདོ་ཙམ་ན་ཀུ་ཟིང་ལ་སོགས་པ་གཅིག་གིས་ཁྲོམ་འདྲོགས་པས།
ལྟད་མོ་ལ་ཞེན་ཆགས་མེད་པར་ཐམས་ཅད་བྲེད་ནས་འབྲོས་པ་ལྟར། འདི་ལྟར་གྱི་སྣང་བ་ལ་དབང་པོ་
ཚོགས་དྲུག་གི་ཡུལ་དུ་ཆགས་སྡང་ཆེ་བདོ་ཙམ་ན་རང་ཤར་པས་མི་འགག །དུས་དེ་ཙམ་ན་ཆོས་ཉིད་དྲན་
པ་སྐད་ཅིག་གིས་ཆགས་ཞེན་མེད་པར་རང་གྲོལ་ཏེ་རང་ཤར་རང་གྲོལ་དུ་སོང་བ་དེ་(༡༤༥བ)ངོ་ཤེས་
ས་སྐད་ཅིག་གིས་གྲོལ་ནུས་པ་ཡིན་ནོ། །བཞི་པ་ཡང་གསང་བྱ་བརྒྱ་འུར་རྡོ་གཅིག་གིས་བདས་པ་ལྟར་
དུག་ལྔ་འུར་འདེད་མ་སྤངས་ལ་མི་གནས་པར་བསྟན་ཏེ་བཤད་པ་ནི། ད་རེས་ཐུགས་རྗེ་ཆེན་པོའི་ཆོས་
འདི་ལ། དཔེར་ན་བྱ་བརྒྱ་ལ་སོགས་པ་མང་པོ་ས
པོ་ས་ལ་བཟའ་ཚོལ་བ་འུར་རྡོག་གཅིག་འཕངས་པས་དུས་
གཅིག་ལ་འདྲོགས་འགྲོ་བ་ལྟར། ཉོན་མོངས་པ་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་ལ་སོགས་
པ་དུག་ལྔ་དྲག་པོ་གང་སྐྱེས་ཀྱང་། སྐྱེས་པ་མི་འགག་སྟེ་རང་ཤར། དུག་ལྔའི་རྩ་བ་སྟོང་པ་ཡིན། དང་པོ་གང་
ནས་སྐྱེས་ད་ལྟ་གང་ན་འདུག །ཐ་མ་གར་སོང་སྐད་ཅིག་མ་ལ་རང་གྲོལ་དུ་སོང་། ཨོཾ་མ་ཎི་པདྨེ་ཧཱུྃ་ཞེས་པ་
ཙམ་གྱིས་དུག་ལྔ་མ་སྤངས་ཏེ་གཉེན་པོ་མི་བསྟེན། མི་གནས་ཏེ་རྗེས་མེད་དུ་རང་སར་དག་གོ །ལྔ་པ་དེ་
ཁོ་ན་ཉིད་རོལ་བརྒྱ་ཤལ་པ་གཅིག་གིས་བཤལ་བ་ལྟར། རྣམ་པར་རྟོག་པ་བགྲང་གིས་མི་ལང་བ་
བ་སྐྱེས་
ཀྱང་ཆོས་ཉིད་རང་ཤར་རང་གྲོལ་སྐད་ཅིག་ལས་མི་རྟོག་པའི་རོལ་འོག་ཏུ་སུབས་པར་བཤད་པ་ནི། ད་
- 242 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རེས་ཐུགས་རྗེ་ཆེན་པོའི་ཆོས་འདི། དཔེར་ན་རོལ་བརྒྱ་ལ་སོགས་པ་མང་པོ་ཡང་ཤལ་རྟ་གཅིག་མནན་
པས་དུས་གཅིག་ཏུ་སུབས་པ་ལྟར། རྣམ་པར་རྟོག་པ་ཡུལ་ཅན་དབང་པོ་ཚོགས་དྲུག་གི་ཡུལ་གཟུགས་
ལ་སོགས་པ་ལ་སྐྱེ། རྟོག་པ་ཡུལ་གྱི་རྗེས་སུ་འབྲེལ་པ་ཡུལ་གཅིག་ལ་འཕྲོས་ནས་སྐྱེ། རྟོག་པ་ཡུལ་མེད་
འདི་སྐྱེ་འདི་མི་སྐྱེ་མེད་དེ་སྣ་ཚོགས་སུ་སྐྱེ། རྣམ་རྟོག་གྲངས་མེད་པ་བགྲང་གིས་མི་ལང་བ་སྐྱེས་ཀྱང་།
དང་པོ་གང་ནས་སྐྱེས་བར་དུ་གང་དུ་གནས་ཐ་མ་གར་འགྲོ། །ཆོས་ཉིད་སྟོང་པ་སྐད་ཅིག་མ་ལ་དྲན་པས་
རྟོག་པའི་རྗེས་མི་རྟོག་པས་བསུབས་སོ། །ཨོ་མ
།ཨོཾ་མ་ཎི་པདྨེ་ཧཱུྃ་ཞེས་པ་ཙམ་གྱིས་རྟོག་པ་དགག་ཏུ་མེད་མི་
རྟོག་པ་བསྟེན་དུ་མེད་གཉིས་ཀ་རངཤར་རང་གྲོལ་ལོ། །དྲུག་པ་གདམས་པ་གནད་དུ་གྲོལ་བ་ལྕང་མ་
བརྒྱ་ལྕུག་མ་གཅིག་གིས་བཅིངས་པས་སོ་སོར་མི་འགྱེས་པ་ལྟར་ཆོས་ཐམས་ཅད་ཀྱི་རྩ་བ་ཆོས་ཉིད་བྱང་
ཆུབ་ཀྱི་སེམས་ཀྱིས་བཅིངས་པར་བཤད་པ་ནི། ཆོས་ཐམས་ཅད་(༡༤ ༦ན)ཀྱི་རྩ་བ་གང་ཡིན་ན་སེམས་
ཡིན་སེམས་ཉིད་དེ་ཐོག་མ་ནས་རང་ལ་གནས་ཀྱང་། བྱང་ཆུབ་ཀྱི་སེམས་སྐྱེ་བ་མེད་པ་རང་གསལ་སྒྲིབ་
གཡོགས་དང་བྲལ་བ་འདི་ངོ་མ་ཤེས་པ་ཡིན། དེ་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་རྩ་བ་བྱང་ཆུབ་ཀྱི་སེམས་
སུ་འདུས། དེ་བླ་མའི་གདམས་ངག་ཚིག་གཅིག་ཏུ་འདུས་སོ། །སེམས་དེ་ངོ་བོ་སྟོང་པ་རང་བཞིན་གསལ་བ་
ཡེ་ནས་དག་པ་སྟོང་གསལ་ཡེ་དག་དེ་བྱང་ཆུབ་ཀྱི་སེམས་ཐིག་ལེ་ཉག་གཅིག་ཡིན། དེ་ངོ་ཤེས་ན་ཆོས་
རྣམས་ཀུན་གྱི་རྩ་བ་ཡིན་པས་དེའི་ངང་ལ་ལྷན་གྱིས་བཞག་གོ །སྙིང་པོ་ཆོས་སྐུ་འབྲུ་དྲུག་པ་རྡོ་རྗེའི་བཟླས་
པ་རྒྱུན་མི་བཅད་ལྷན་ཅིག་སྐྱེས་པའི་ཡེ་ཤེས་འཆར་རོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་
པོ་སྲོང་བཙན་སྒམ་པོའི་བཤད་ལུགས་དྲུག་གི་ཞལ་གདམས་རྫོགས་སོ། །སྤྱི།། །།བཞི་པོ་དེ་ཕྱི་ནང་གི་ཆོས་
བཞིའི་ཞལ་གདམས་སོ། །
ཁྱད་པར་གྱི་ཞལ་གདམས་བཞི།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོའི་ཞལ་གྱི་གདམས་པ། དུས་ཕྱི་མའི་མི་རྣམས་མགོན་དུ་ཐུགས་རྗེ་ཆེན་པོ་ཚོལ། སྐྱབས་སུ་ཨོཾ་མ་ཎི་
- 243 -



མ་ཎི་བཀའ་འབུམ།
པདྨེ་ཧཱུཾ་ཞེས་པའི་ཡི་གེ་དྲུག་པ་འདི་ཟློས་ཤིག །གསོལ་བ་སྤྱན་རས་གཟིགས་ལ་ཐོབ་ཅིག །བྱམས་དང་
སྙིང་རྗེས་སེམས་ཅན་སྐྱོངས་ཤིག །འགྲོ་དྲུག་སྤྱིའི་སྒྲིབ་པ་སྦྱོངས་ཤིག །བགྲངས་པས་བྱང་ཆུབ་ཐོབ་པ་
ཨོཾ་མ་ཎི་པདྨེ་ཧཱུཾ་ཞེས་པ་འདི་ཡིན་ནོ། །གསོལ་བ་བཏབ་པས་བྱང་ཆུབ་ཐོབ་པ་ རྗེ་བཙུན་སྤྱན་རས་
གཟིགས་ཡིན་ནོ། །མཚན་ནས་བརྗོད་ལ་གསོལ་བ་ཐོབ་ཅིག །དུས་ཕྱི་མའི་སྐལ་ལྡན་བྱང་ཆུབ་སེམས་
དཔའི་རིགས་ཅན་ཅིག་དང་། ངའི་གདམས་པ་འདི་རྣམས་ཕྲད་ནས། ཐུགས་རྗེ་ཆེན་པོའི་བསྟན་པ་དར་
བར་གྱུར་ཅིག་ཅེས་གསུངས་པ་མཚན་གྱི་ཞལ་གདམས་རྫོགས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྙན་བརྒྱུད་ཀྱི་གདམས་
པ། (༡༤༦བ)རིགས་དྲུག་སྐུ་དྲུག་ཏུ་རང་གྲོལ་བར་བསྟན་པ་ནི། ཁམས་གསུམ་འཁོར་བའི་སེམས་ཅན་
འགྲོ་བ་རིགས་དྲུག་ཏུ་སྐྱེས་པ་འདི་རྣམས་དང་པོ་འདི་ཙམ་ནས་འཁོར་བྱ་བ་མེད་དེ། འགྲོ་བ་རིགས་
དྲུག་གཅིག་ནས་གཅིག་ཏུ་འཁོར་བ་ཡིན་ནོ། །འགྲོ་དྲུག་སྐྱེས་པ་འདི་རྣམས་ཅིས་ལན་བྱས་པས་རང་གི་
སེམས་ངོ་མ་ཤེས་མ་རིག་པས་འཁྲུལ་ལོ། །མ་རིག་པ་ལ་གསུམ་སྟེ། ལྷན་ཅིག་སྐྱེས་པའི་མ་རིག་པ་དང་།
ཀུན་ཏུ་བརྟགས་པའི་མ་རིག་པ་དང་། ལས་རྒྱུ་འབྲས་ལ་རྨོངས་པའི་མ་རིག་པའོ། །དེ་ལ་དང་པོ་ཁོ་ནར་
ལྷན་ཅིག་སྐྱེས་པའི་མ་རིག་པ་བྱ་བ་རང་དང་དུས་མཉམ་དུ་བྱུང་ནས། ཀུན་གཞི་བྱ་བ་ལས་དགེ་སྡིག་
བསགས་པའི་གཞི་མའམ་སྣོད་ལྟ་བུ་ཅིག་ཡོད་པས། དེ་ལ་ཁ་ནང་དུ་བལྟས་ལ་བདག་ཏུ་བཟུང་བས་
རང་ངོ་མ་ཤེས་པར་ལུས་བླངས་པས་ཀུན་ཏུ་བརྟགས་པའི་མ་རིག་པ་བྱུང་སྟེ། ལུས་ལ་དབང་པོ་དྲུག་
ཤར་རྣམ་ཤེས་དྲུག་ཕྱིར་ཤར་ནས་ཡུལ་དྲུག་ལ་བདག་འཛིན་དང་ཆགས་སྡང་དྲུག་ཤར། མིག་གཟུགས་
སྡུག་མི་སྡུག་ལ་ཆགས་སྡང་སྐྱེས། རྣ་བ་སྒྲ་སྙན་མི་སྙན་ལ་ཆགས་སྡང་སྐྱེས། སྣ་དྲི་ཞིམ་མི་ཞིམ་ལ་ཆགས་
སྡང་སྐྱེས། ལྕེ་རོ་ཞིམ་མི་ཞིམ་ལ་ཆགས་སྡང་སྐྱེས། ལུས་རེག་བྱ་འཇམ་རྩུབ་ལ་ཆགས་སྡང་སྐྱེས། ཡིད་
དགའ་མི་དགའ་ལ་ཆགས་སྡང་སྐྱེས། དེ་རྣམས་ལ་གཉིས་སུ་བཟུང་བས་འཁོར་བར་སྐྱེ་བའི་རྒྱུ་བྱས་པ་
ཡིན་ནོ། །དེ་ནས་ལས་རྒྱུ་འབྲས་ལ་རྨོངས་པའི་མ་རིག་པ་བྱུང་སྟེ་དགེ་སྡིག་དང་རྒྱུ་འབྲས་རང་གྲོལ་དུ་
མ་ཤེས་པར་ཆགས་སྡང་དང་དགའ་མར་སྤྱད་པས་དུག་ལྔ་བྱུང་སྟེ། མིག་གི་ཡུལ་དུ་གཟུགས་མཛེས་པ་
- 244 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལ་འདོད་ཆགས། མི་སྡུག་པ་ལ་ཞེ་སྡང་། རང་བས་ངན་པ་ལ་ང་རྒྱལ། བཟང་བ་ལ་ཕྲག་དོག །དེ་དག་ཐམས་
ཅད་རང་ཤར་རང་གྲོལ་དུ་མ་ཤེས་པས་མ་རིག་པ་བྱུང་ངོ་། །དེ་བཞིན་དུ་རྣ་བའི་ཡུལ་དུ་སྒྲ་ལས་དུག་ལྔ་
བྱུང༌། སྣའི་ཡུལ་དུ་དྲི་ལས་དུག་ལྔ་བྱུང་། ལྕེའི་ཡུལ་དུ་རོ་ལས་དུག་ལྔ་བྱུང་། ལུས་ཀྱི་ཡུལ་དུ་རེག་བྱ་ལས་
དུག་ལྔ་བྱུང་། ཡིད་ཀྱི་ཡུལ་དུ་དགའ་མི་དགའ་ལས་དུག་ལྔ་བྱུང་ངོ༌། །དུག་ལྔ་རང་དགར་སྤྱོད་པས་མི་དགེ་
བ་བཅུ་(༡༤ ༧ན)ལུས་ངག་ཡིད་གསུམ་ལ་བསགས། ལུས་ཀྱིས་སྲོག་བཅད། མ་བྱིན་པར་བླངས། འདོད་
ལོག་སྤྱད། ངག་གིས་རྫུན་སྨྲས། ཕྲ་མ་བསྐྱལ། ཚིག་རྩུབ་སྨྲས། ངག་འཁྱལ་བརྗོད། ཡིད་ཀྱིས་བརྣབ་སེམས་
བྱས། གནོད་སེམས་བྱས། ལོག་ལྟ་སྐྱེས་ཏེ། མི་དགེ་བ་བཅུ་རང་ཤར་རང་གྲོལ་དུ་མ་ཤེས་པས་ལས་རྒྱུ་འབྲས་
ལ་རྨོངས་པའི་མ་རིག་པ་བྱུང་ངོ༌། །དེས་འཁོར་བའི་གནས་སུ་རིགས་དྲུག་ཏུ་སྐྱེས་ཏེ། ང་རྒྱལ་གཙོ་བོར་
བྱས་ནས་ལས་དགེ་བ་བསགས་པས་ལྷར་སྐྱེས། ཁོང་ཁྲོ་གཙོ་བོར་བྱས་ནས་ལས་དགེ་བ་བསགས་པས་
ལྷ་མ་ཡིན་དུ་སྐྱེས། འདོད་ཆགས་གཙོ་བོར་བྱས་ནས་ལས་དགེ་བ་བསགས་པས་མིར་སྐྱེས། གཏི་མུག་
གཙོ་བོར་བྱས་ནས་མི་དགེ་བའི་ལས་བསགས་པས་དུད་འགྲོར་སྐྱེས། སེར་སྣ་གཙོ་བོར་བྱས་ནས་ལས་
མི་དགེ་བ་བསགས་པས་ཡི་དགས་སུ་སྐྱེས། ཞེ་སྡང་གཙོ་བོར་བྱས་ནས་ལས་མི་དགེ་བ་བསགས་པས་དམྱལ་
བར་སྐྱེས་སོ། །དེ་ལྟར་རིགས་དྲུག་ཏུ་སྐྱེས་ནས་འཁོར་བ་ན་འཁོར་ཏེ། དཔེར་ན་ཟོ་ཆུན་ཁྱུད་མོའམ་ཤིང་
རྟའི་འཁོར་ལོ་འཁོར་བ་བཞིན་དུ་གཅིག་ནས་གཅིག་ཏུ་འཁོར་བ་ཡིན་ནོ། །སྐྱེ་ཤི་རྒྱུན་མི་ཆད། འཁོར་བའི་
འབྱུང་འཇུག་མི་ཆོད། འགྲོ་དྲུག་ཏུ་སྐྱེ་གནས་བྱས་པས་སྡུག་བསྔལ་རྒྱུན་མི་ཆོད་དེ་འཁོར་བ་སྡུག་བསྔལ་
གྱི་རང་བཞིན་ཡིན་ནོ། །དེ་ལ་ལྷར་སྐྱེས་ཀྱང་སྡུག་བསྔལ་ལས་མ་འདས་ཏེ། ལྷ་ ཚེ་འཕོ་བའི་དུས་སུ་
ལྟུང་བའི་སྡུག་བསྔལ་འབྱུང་སྟེ་ལུས་ཀྱི་འོད་ཤོར། དྲི་མི་ཞིམ་པ་ལངས། ལྷ་མོ་རྣམས་དང་གྲོགས་ཀྱིས་
བོར། གཞལ་མེད་ཁང་གི་ཁ་དོག་ཤོར། མ་རྨོས་ཀྱི་ལོ་ཐོག་སྐམས། ཁྲུས་ཀྱི་རྫིང་བུ་ཞིག །ཅང་ཤེས་ཀྱི་
རྟ་དང་འདོད་འཇོའི་བ་ཡང་སྟོར། མར་ངན་སོང་གི་སྡུག་བསྔལ་མྱོང་བ་མངོན་ཤེས་ཀྱིས་མཐོང་ན་ཉ་བྱེ་
ཚན་ལ་བོར་བ་ལྟར་སྡུག་བསྔལ་ལ་བཟོད་གླགས་མེད་པ་འོང་ངོ༌། །ལྷ་མ་ཡིན་དུ་སྐྱེས་ཀྱང་འཐབ་རྩོད་
ཀྱི་སྡུག་བསྔལ་དྲག་པོ་ཡོད་དེ། ལྷ་དང་ལྷ་མ་ཡིན་འཐབ་པའི་དུས་སུ་ལྷ་བསོད་ནམས་ཆེ་བས་ལྷ་མ་
- 245-



མ་ཎི་བཀའ་འབུམ།
ཡིན་ཕམ་པ་མང་(༡༤ ༧བ)སྟེ། མཚོན་ཆའི་འཁོར་ལོས་གནོད་པ་དང་། སྨྲས་པ་དང་། ཤི་བ་དང༌། འབྲད་
པ་དང་། དུབ་པ་དང་། འཐབ་པ་དང་རྩོད་པ་དང་སྡུག་བསྔལ་དྲག་པོ་བཟོད་པར་དཀའ་བ། ཤི་ཚད་ངན་
སོང་དུ་ལྟུང་བ་རང་གིས་མཐོང་ནས་ཤིན་ཏུ་སྡུག་བསྔལ་ཆེའོ། །མིར་སྐྱེས་ཀྱང་འགྱུར་བའི་སྡུག་བསྔལ
དྲག་པོ་ཡོད་དེ། སྐྱེ་བའི་སྡུག་བསྔལ་མའི་ཁོང་ན་གནས་པའི་ཚེ་བཤང་གཅི་ལ་སོགས་པའི་དྲི་ང་བ་དང་།
མུན་ནག་གི་གནས་སུ་ཚ་གྲང་ལ་སོགས་པ་ཆེ་ཞིང་བདེ་བ་མེད་དེ་སྡུག་བསྔལ། སྐྱེ་ཙ་ན་འཇུར་མི་གནས་
འདྲེན་པ་དང་། སུབས་ལ་ཁད་པ་དང་། པགས་པ་བཤུས་པ་ལྟ་བུའི་སྡུག་བསྔལ་འབྱུང་། ཕ་མས་བླངས་ཙམ་
ན་བྱེ་ཕྲུག་ཁྲས་ཁྱེར་བ་ལྟ་བུ་འོང་ངོ༌། །རྒྱས་པའི་སྡུག་བསྔལ་ལུས་ཀྱི་འབྱུང་བ་ཟད་པས་བཀྲག་མདངས་
ཤོར། དབང་པོ་དྲུག་ཉམས་ནས་མིག་མི་གསལ། རྣ་བ་འོན། ལུས་མི་ཐེག །སྡུག་བསྔལ་རང་གིས་ཚོར་བ་
རྒྱུན་མི་ཆད། ན་བའི་སྡུག་བསྔལ་ལུས་ཀྱི་ཉམས་སྟོབས་ཤོར། འཚོ་བའི་ཟས་ཀྱིས་བོར་ནད་ཀྱི་ཟུག་རྔུ་ཆེ་
བས་སྐད་ཅིག་ཀྱང་བཟོད་གླགས་མེད་དོ། །འཆི་བའི་སྡུག་བསྔལ་ལུས་འབོར། འཁོར་གཡོག་ནོར་ཕྱུགས་
དང་འབྲལ། ལུས་བེམས་པོ་ཕྱིར་བཞག །སེམས་ངན་སོང་གི་གནས་སུ་འཁྱམས་པས་ཤིན་ཏུ་སྡུག་བསྔལ་
ཆེའོ། །གཞན་ཡང་མེད་པ་བཙལ་གྱིས་མི་རྙེད་པ་རྔ་མོ་བུ་སྟོར་པ་ལྟ་བུ། ཡོད་པ་བསྲུང་གིས་མི་ལང་བ་
ཕྱུགས་རྫི་ཕྱུགས་ཤོར་བ་ལྟ་བུ། དགྲ་སྡང་བ་ཕྲད་ཀྱིས་དོགས་པ་བྱེ་ཕྲུག་ཁྲས་ཉེན་པ་ལྟ་བུ། གཉེན་
བྱམས་པ་དང་བྲལ་གྱིས་དོགས་པ་ལྟོགས་པ་བུ་གསོ་བ་ལྟ་བུ། དགའ་བདེ་སྐྱིད་པ་བུ་འབོགས་བུ་མོ་རྫོང་
ཡང་སྡུག་བསྔལ་རྒྱུན་དུ་མཐོང་སྟེ་བདེ་བའི་གོ་སྐབས་མེད་དོ། །དུད་འགྲོར་སྐྱེས་ཀྱང་སྡུག་བསྔལ་ལས་
མ་འདས་ཏེ། མིས་འཁོལ་བ་དང༌། གསོད་པ་དང༌། གཅིག་ལ་གཅིག་ཟ་བ་ལ་སོགས་པའི་སྡུག་བསྔལ་
བསམ་གྱིས་མི་ཁྱབ་བོ། །ཡི་དགས་སུ་སྐྱེས་ན་ཡང་སྡུག་བསྔལ་ལས་མ་འདས་ཏེ། ཟས་ལ་མེར་མཐོང་
བ་དང་། (༡༤ ༨ན)སྐོམ་ལ་རྣག་ཁྲག་ཏུ་མཐོང་བ་དང་། ཟས་ཁར་མི་ཤོང་སྐེར་མི་འགྲོ། གསུས་པས་མི་
ཁེངས་པ་དང༌། ལྟོར་ཟས་སྐོམ་སོང་ན་ཁོང་པ་བསྲེགས་པ་དང་། ཟས་སྐོམ་ལ་བསྲུང་མི་ཡོད་པ་དང༌།
བཟའ་དབང་མེད་པ་དང་། ཟས་རྙེད་ཀྱང་གཞན་གྱིས་འཕྲོགས་པ་དང་། མཁའ་ལ་རྒྱུ་བའི་ཡི་དགས་
བྱ་བ་རང་ནད་གང་གིས་ཤི་བ་དེ་དང་མ་བྲལ་བས་མི་ལ་དེས་ན་རུ་བཅུག་པ་དང་། གཞན་གྱིས་འདྲེ་
- 246 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བརྡུངས་བྱས་པས་སྡུག་བསྔལ་དཔག་ཏུ་མེད་པ་འོང་བ་ཡོད་དོ། །དམྱལ་བ་ལ་ཚ་གྲང་ལ་སོགས་པའི་
སྡུག་བསྔལ་ལས་མ་འདས་ཏེ། ཚ་བའི་དམྱལ་བ་བརྒྱད་ལ། ཡང་སོས་བྱ་བ་ཞག་རེ་ལ་ལན་བརྒྱ་འཆི་བརྒྱ་
སོས་པ་དང་། ཐིག་ནག་བྱ་བ་ལུས་ལ་ཐིག་བཏབ་ནས་འདྲ་བ་དང་། བསྡུས་འཇོམས་བྱ་བ་ལྕགས་ཀྱི་
གཏུན་ཁུང་དུ་བརྡུང་བ་དང་། ངུ་འབོད་བྱ་བ་སྐེ་ལ་ཐག་པ་བཏགས་ནས་འཐེན་པ་དང་། ངུ་འབོད་ཆེན་
པོ་བྱ་བ་ལྕགས་ཀྱི་ཁང་སྒྲོམ་མེ་འབར་བར་བཅུག་ནས་ཆོ་ངེས་འདེབས་པ་དང༌། ཚ་བ་བྱ་བ་ཟངས་ཁ་
སྦྱར་དུ་འཚོད་པ་དང་། རབ་ཏུ་ཚ་བ་བྱ་བ་ལྕགས་ཀྱི་སྐམ་པས་བཟུང་ནས་བསྲེགས་པ་དང་། མནར་མེད་
པ་བྱ་བ་ལས་ཀྱི་རླུང་གིས་མནན་ནས་སྡུག་བསྔལ་ལ་སྐད་ཅིག་ཙམ་ཡང་བཟོད་གླགས་མེད་པའོ། །གྲང་
བའི་དམྱལ་བ་བརྒྱད་ལ། ཆུ་བུར་ཅན་བྱ་བ་འཁྱགས་ནས་ལུས་ཆུ་བུར་ཐུག་སྟེ་བྱུང་བའོ། །ཆུ་བུར་རྡོལ་
པ་ཅན་བྱ་བ་ཆུ་བུར་དེ་བརྡོལ་ནས་ཆུ་སེར་འབབ་པའོ། །སོ་ཐམ་ཐམ་བྱ་བ་ཤིན་ཏུ་འཁྱགས་ནས་སྐད་
ཐོན་པའོ། །ཨུཏྤལ་ལྟར་གས་པ་བྱ་བ་འཁྱགས་ནས་ཚལ་པ་བཞིར་གས་པའོ། །ཨུཏྤལ་ལྟར་ཆེར་གས་པ་
བྱ་བ་ལུས་ཚལ་པ་བརྒྱད་དུ་གས་པའོ། །པདྨ་ལྟར་གས་པ་བྱ་བ་ལུས་ཚལ་པ་བཅུ་དྲུག་ཏུ་གས་པའོ། །
པདྨ་ཆེན་པོ་ལྟར་གས་པ་བྱ་བ་ལས་ཀྱི་རླུང་གིས་བུས་ནས་ལུས་ཚལ་བ་བརྒྱ་སྟོང་དུ་གས་པའོ། །ཐུན་
མོང་གི་སྡུག་བསྔལ་ལ་མེའི་འོབས་ལ་པུས་ནུབ་ཏུ་འགྲོ་བ་དང་། རོ་མྱགས་ཀྱི་འདམ་ལ་པུས་ནུབ་ཏུ་འགྲོ་
བ་དང༌། སྤུ་གྲིའི་ལམ་གྱིས་ཤ་རུས་གཅོད་པ་དང་། རལ་གྲིའི་ཆར་འབབ་པ་དང་། ཤལ་ (༡༤༨བ)མ་རིའི་
སྡོང་པོ་ལྕགས་ཀྱི་ཚེར་མ་ཅན་ལ་ཡར་ཤལ་བྱེད་པ་དང༌། དེ་ལ་སོགས་པའི་སྡུག་བསྔལ་དཔག་ཏུ་མེད་
དོ། །ཉི་ཚེ་བ་བྱ་བ་ཉིན་མོ་བདེ་ལ་མཚན་མོ་སྡུག་པ་དང༌། མཚན་མོ་བདེ་ཡང་ཉིན་མོ་སྡུག་པ་ལ་སོགས་
པ་ཡོད་དོ། །དེ་ཡང་རིགས་དྲུག་གང་དུ་སྐྱེས་ཀྱང་སྡུག་བསྔལ་ལས་མ་འདས་པས་འཁོར་བ་སྡུག་བསྔལ་
གྱི་རང་བཞིན་ཡིན་ནོ། །དེ་ཡང་རྩ་བ་མ་རིག་པ་རང་ངོ་རང་གིས་མ་ཤེས་པས་ལེན་ནོ། །དེ་ནི་འཁོར་བ་
སྡུག་བསྔལ་གྱི་རང་བཞིན་འགྲོ་དྲུག་གི་སྐྱེ་གནས་དེ་ལས་ཇི་ལྟར་བཟློག་ན་རང་གི་རིག་པ་རང་གིས་ངོ་
ཤེས་པས་བཟློག་སྟེ་རིག་པ་ལ་གསུམ། ལྷན་ཅིག་སྐྱེས་པའི་རིག་པ་དང་། ཡེ་ཤེས་རྩལ་གྱི་རིག་པ་དང༌།
ཆོས་ཉིད་རང་ཤར་རང་གྲོལ་གྱི་རིག་པའོ། །དང་པོ་ལྷན་ཅིག་སྐྱེས་པའི་རིག་པ་ནི། རང་གི་རིག་པ་རང་
- 247 -



མ་ཎི་བཀའ་འབུམ།
གིས་ངོ་ཤེས་པས་བཟློག་སྟེ་སེམས་ཉིད་དེ་ཐོག་མ་ནས་རང་དང་ལྷན་ཅིག་སྐྱེས་པ་ཡིན། དུས་སྐད་ཅིག་
དང་ཡང་མ་བྲལ་བར་འགྲོགས་པ་ཡིན་ཡང་རང་
རང་ངོ་རང་གིས་མ་ཤེས་པ་ཡིན་ནོ། །དེ་ལ་རང་ངོ་རང་གིས་
ཤེས་པ་ཅིག་དགོས་ཏེ་རིག་པར་རང་བྱུང་གི་སེམས་འདི་དང་པོ་འདི་ནས་བྱུང་བྱ་བ་མེད་དེ། ངོ་བོ་སྟོང་
པ་ཅིར་ཡང་མ་གྲུབ་པ་ཅིག་འདུག །བར་དུ་འདི་ན་གནས་བྱ་བ་མེད་དེ། གཟུགས་དང་ཁ་དོག་གང་དུ་ཡང་
མ་གྲུབ། ཐ་མ་འདིར་འགྲོ་བྱ་བ་མེད་དེ་དངོས་པོ་དང་མཚན་མ་མེད། སྐྱེ་མེད་སྟོང་པ་རང་བྱུང་རང་
གནས་རང་ལ་འདུག་པར་མཐོང་བ་འདུ་འབྲལ་མེད་པར་ཡེ་ནས་གནས་པས་ལྷན་ཅིག་སྐྱེས་པའི་ཡེ་
ཤེས་ཞེས་བྱ་སྟོང་ལ་ང་བདག་མེད་པས། ལྷན་ཅིག་སྐྱེས་པའི་རིག་པ་རང་ལ་ཤར་བས་རང་ངོ་
རང་ངོ་ཤེས་པ་
ཞེས་བྱའོ། །ཡེ་ཤེས་རྩལ་གྱི་རིག་པ་ནི། རང་རིག་པ་རང་བྱུང་ཡེ་ནས་རང་གི་རྒྱུད་ལ་གནས་པ་དེ། དབྱིངས་
སྟོང་པ་དེ་ངོ་ཤེས་པས་ཆོས་ཀྱི་དབྱིངས་ཀྱི་ཡེ་ཤེས་ཀྱི་རྩལ་དུ་མ་འགགས་པར་ཤར། སེམས་ཉིད་ཀྱི་ངོ་
བོ་དེ་མ་འགགས་མ་བསྒྲིབས་པར་འདུག་པས་མེ་ལོང་ལྟ་བུའི་ཡེ་ཤེས་ཀྱི་རྩལ་དུ་མ་འགགས་པར་ཤར།
སེམས་ཉིད་སྣ་ཚོགས་སུ་སྣང་ཡང་མཉམ་པ་རིས་མེད་དུ་འཆར་བས་མཉམ་(༡༤༩ན)པ་ཉིད་ཀྱི་ཡེ་ཤེས་
ཀྱི་རྩལ་དུ་མ་འགགས་པར་ཤར། སེམས་ཉིད་ངོ་བོ་སྟོང་པ་གསལ་སྟོང་དེ་མ་འདྲིས་པ་སོ་སོར་འཆར་
བས་སོ་སོར་རྟོག་པའི་ཡེ་ཤེས་ཀྱི་རྩལ་དུ་མ་འགགས་པར་ཤར། དེ་ཡང་སེམས་སྟོང་པ་དེ་ལ་རིག་པའི་
རྩལ་མ་འགགས་པ་དེ་ད་ལྟ་ཡོད་པ་ལྟ་བུ་ཡིན་ཏེ། གདོད་མ་ནས་ཡོད་པས་བྱ་བ་ནན་ཏན་གྱི་ཡེ་ཤེས་ཀྱི་
རྩལ་དུ་མ་འགགས་པར་ཤར། ཡེ་ཤེས་ལྔ་པོ་དེ་དག་ཀྱང་སེམས་ཉིད་ཀྱི་རོལ་པའམ་རྩལ་ལམ་རྒྱུན་དུ་
ཤར་བ་ཡིན་པས། རང་ལ་འདུ་འབྲལ་མེད་པར་ཡོད་དེ་ལྷན་ཅིག་སྐྱེས་པའི་ཡེ་ཤེས་ཞེས་བྱ་བ་ཡིན་ནོ། །
དེ་ངོ་ཤེས་པས་ཡེ་ཤེས་རྩལ་གྱི་རིག་པ་ངོ་ཤེས་ནས། ཀུན་ཏུ་བཏགས་པའི་མ་རིག་པ་རང་སར་དག་གོ །
གསུམ་པ་ཆོས་ཉིད་རང་ཤར་རང་གྲོལ་གྱི་རིག་པ་ནི། ཉོན་མོངས་པ་ཆགས་སྡང་དྲུག་པོ་འདི་མི་སྤོང་མི་
བསྒྲུབ་མི་འགོག་སྟེ་ཆོས་ཉིད་ཀྱི་རིག་པའི་རྩལ་ཡིན། ཞེ་སྡང་མ་འགགས་རང་ཤར། ཤར་ཡང་སེམས་
ཉིད་སྟོང་པའི་ངང་ལས་ཤར། ཐིམ་ཡང་སེམས་ཉིད་སྟོང་པའི་ངང་དུ་ཐིམ། ཞེ་སྡང་རང་ཤར་རང་གྲོལ་
བས་དམྱལ་བར་རང་སར་གྲོལ། ཆོས་ཀྱི་སྐུ་བདེ་བ་ཆེན་པོར་ཤར་རོ། །ང་རྒྱལ་སེར་སྣ་མ་འགགས་པར་
- 248 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རང་ཤར། ཤར་ཡང་སེམས་ཉིད་སྟོང་པའི་ངང་ལས་ཤར། ཐིམ་ཡང་སེམས་ཉིད་སྟོང་པའི་ངང་དུ་ཐིམ།
ང་རྒྱལ་དང་སེར་སྣ་རང་ཤར་རང་གྲོལ་བས་ཡི་དགས་རང་སར་གྲོལ། ལོངས་སྤྱོད་རྫོགས་པའི་སྐུ་བདེ་བ་
ཆེན་པོ་ཤར་རོ། །གཏི་མུག་མ་འགགས་པར་རང་ཤར། ཤར་ཡང་སེམས་ཉིད་སྟོང་པའི་ངང་ལས་ཤར། ཐིམ་
ཡང་སེམས་ཉིད་སྟོང་པའི་ངང་དུ་ཐིམ། གཏི་མུག་རང་ཤར་རང་གྲོལ་བས་བྱོལ་སོང་རང་སར་གྲོལ། སྤྲུལ་སྐུ་
བདེ་བ་ཆེན་པོ་ཤར་རོ། །འདོད་ཆགས་མ་འགགས་པར་རང་ཤར། ཤར་ཡང་སེམས་ཉིད་སྟོང་པའི་ངང་ལས་
ཤར། ཐིམ་ཡང་སེམས་ཉིད་སྟོང་པའི་ངང་དུ་ཐིམ། འདོད་ཆགས་རང་ཤར་རང་གྲོལ་བས་མི་རང་སར་གྲོལ།
ངོ་བོ་ཉིད་ཀྱི་སྐུ་བདེ་བ་ཆེན་པོ་ཤར་རོ། ཁོང་ཁྲོ་ཕྲག་དོག་མ་འགགས་རང་ཤར། ཤར་ཡང་
(༡༤༩བ) སེམས་
ཉིད་སྟོང་པའི་ངང་ལས་ཤར། ཐིམ་ཡང་སེམས་ཉིད་སྟོང་པའི་ངང་དུ་ཐིམ། ཁོང་ཁྲོ་དང་ཕྲག་དོག་རང་
ཤར་རང་གྲོལ་ནས་ལྷ་མ་ཡིན་རང་སར་གྲོལ། མངོན་པར་བྱང་ཆུབ་པའི་སྐུ་བདེ་བ་ཆེན་པོ་ཤར་རོ། །ང་
མ་འགགས་རང་ཤར། ཤར་ཡང་སེམས་ཉིད་སྟོང་པའི་ངང་ལས་ཤར། ཐིམ་ཡང་སེམས་ཉིད་སྟོང་
པའི་ངང་དུ་ཐིམ། ང་རྒྱལ་རང་ཤར་རང་གྲོལ་བས་ལྟ་རང་སར་གྲོལ་ནས་སྐྱེ་བའི་རྒྱུན་བཅད། རྡོ་རྗེའི་སྐུ་
བདེ་བ་ཆེན་པོར་གྲོལ་ལོ། །དེ་ལྟར་རང་ཤར་རང་གྲོལ་གྱི་དགོངས་པ་ཤར་ཙམ་ན། ཉོན་མོངས་པ་དྲུག་
རང་སར་ཞི་འགྲོ་བ་རིགས་དྲུག་གི་སྐྱེ་རྒྱུན་བཅད་ནས་གནས་སྟོངས། སྐུ་དྲུག་བདེ་བ་ཆེན་པོར་ཤར།
རང་རིག་པའི་ཡེ་ཤེས་དྲུག་ཤར། སྡུག་བསྔལ་བདེ་བར་ཤར་ཁམས་གསུམ་འཁོར་བའི་སྡུག་བསྔལ་
རྒྱུན་ཆོད་དོ། །དེ་ཐུགས་རྗེ་ཆེན་པོའི་དགོངས་སྤྱོད་ཡིན་ནོ། །ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྙིང་
པོ་འཁོར་བ་དོང་ནས་སྤྲུགས་པ་འདིས། ཨོཾ་གྱིས་ཉོན་མོངས་པ་ཞེ་སྡང་ཞི་ལྷར་སྐྱེ་བའི་གནས་སྦྱོང་།
ཆོས་ཀྱི་དབྱིངས་ཀྱི་ཡེ་ཤེས་ཤར། ཆོས་ཀྱི་སྐུ་ཐོབ་བོ། །མས་ང་རྒྱལ་ཞི་ལྟ་མ་ཡིན་གྱི་གནས་སྦྱོང་། མེ་
ལོང་ལྟ་བུའི་ཡེ་ཤེས་ཤར། ལོངས་སྤྱོད་རྫོགས་པའི་སྐུ་ཐོབ་བོ། །ཎིས་ཉོན་མོངས་པ་འདོད་ཆགས་ཞི་
མིར་སྐྱེ་བའི་གནས་སྦྱོར། མཉམ་པ་ཉིད་ཀྱི་ཡེ་ཤེས་ཤར་སྤྲུལ་པའི་སྐུ་ཐོབ་བོ། །པད་ཀྱིས་ཉོན་མོངས་
པ་གཏི་མུག་ཞི་དུད་འགྲོར་སྐྱེ་བའི་གནས་སྦྱོང་། ལྷན་ཅིག་སྐྱེས་པའི་ཡེ་ཤེས་ཤར་ངོ་བོ་ཉིད་ཀྱི་སྐུ་ཐོབ་
བོ། །མེས་སེར་སྣ་ཞི་ཡི་དགས་སུ་སྐྱེ་བའི་གནས་སྦྱོང་། སོ་སོར་རྟོག་པའི་ཡེ་ཤེས་ཤར་མངོན་པར་བྱང་
- 249 -



མ་ཎི་བཀའ་འབུམ།
ཡེ་
ཆུབ་པའི་སྐུ་ཐོབ་བོ། །ཧཱུྃ་གིས་ཉོན་མོངས་པ་ཕྲག་དོག་ཞི་དམྱལ་བའི་གནས་སྦྱོང་། བྱ་བ་ནན་ཏན་གྱི་ཡེ་
ཤེས་ཤར་རྡོ་རྗེ་ལྟ་བུ་སྐུ་ཐོབ་བོ། །ཡི་གེ་དྲུག་གིས་ཉོན་མོངས་པ་དྲུག་ཞི་རིགས་དྲུག་གནས་སྦྱངས།
ཤེས་དྲུག་ཤར། སྐུ་དྲུག་འབྲས་བུ་དྲུག་ཐོབ་བོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་
བཙན་སྒམ་པོའི་འཁོར་བ་རང་(༡༥༠ན)གྲོལ་གྱི་ཞལ་གདམས་རྫོགས་སོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་
པོ་སྲོང་བཙན་སྒམ་པོའི་ཞལ་གདམས། ཐུགས་རྗེ་ཆེན་པོའི་ཁྱད་པར་དུ་འཕགས་པའི་ཆོས་གསུམ་ལ།
ཐུགས་རྗེ་ཆེན་པོའི་ལྟ་བ་སྒོམ་པ་སྤྱོད་པ་གསུམ་ལས། དེ་ལ་ལྟ་བ་ཕྱི་ཚོགས་དྲུག་རང་གྲོལ་སྣང་བ་རང་
སར་གྲོལ་བའི་མན་ངག །ནང་སྒོམ་པ་ཉོན་མོངས་པ་དྲུག་རང་གྲོལ་ཆོས་ཉིད་རང་སར་གྲོལ་བའི་མན་
ངག །གསང་བ་སྤྱོད་པ་འབྲས་བུ་དང་བཅས་པ་
ས་པ་སྐུ་དྲུག་རང་ལ་གནས་པ་འབྲས་བུ་རང་སར་གྲོལ་བའི་
མན་ངག་གོ །དེ་ལ་ཕྱི་ལྟ་བ་ཚོགས་དྲུག་རང་གྲོལ་བ་སྣང་བ་རང་སར་གྲོལ་བའི་མན་ངག་ནི། ད་ལྟར་
གྱི་སྣང་བ་ལ་ས་རྡོ་རི་བྲག་རྩི་ཤིང་ནགས་ཚལ་ཡུལ་དང་ཁང་ཁྱིམ་སྐྱེས་པ་དང་བུད་མེད་དུད་འགྲོ་དང་
སྲོག་ཆགས་ཕྲ་སྦོམ། མིག་གི་ཡུལ་དུ་གཟུགས་ཇི་ལྟར་སྣང་ཡང་། སེམས་ཅན་བློ་འཁྲུལ་བའི་ངོ་གང་ལ་
སྣང་བ་ལས། སྣང་བའི་ངོ་བོ་དེ་ཡེ་གདོད་མ་ནས་རང་བཞིན་གྱིས་སྟོང་པ་ཡིན། འོ་ན་ད་ལྟའི་སྣང་བ་འདི་
སྣང་བར་མི་རིགས་སོ་ཞེ་ན། དཔེར་ན་མིག་ནད་ཅན་གྱི་མིག་ལ་སྐྲ་ཤད་དམ་ཁབ་འཛག་པ་དེ་ཡང་ངོ་བོ་
མེད་དེ། མཁྲིས་ནད་ཅན་གྱི་མིག་ལམ་དུ་དུང་ལ་སེར་པོ་མེད་ཀྱང་སྣང་ཅི་བྱས་པ་མིག་ལ་སྣང་ཡང་སྣང་
བར་འཛིན་པ་སེམས། སེམས་སྟོང་པ་ཡིན་སྟོང་པ་རང་གསལ་ཡིན་པས། སྣང་བ་སེམས་སུ་ངོ་སྤྲོད་པས་
སེམས་ཙམ་གྱི་ལྟ་བ་རྫོགས་པ་ཡིན་ནོ། །སེམས་སྟོང་པ་རང་བྱུང་རང་གསལ་དུ་ངོ་སྤྲད་པས་ཕྱག་རྒྱ་ཆེན་
པོའི་ལྟ་བ་རྫོགས། སྣང་བ་དང་སྟོང་པ་བདེན་གཉིས་དབྱེར་མེད་དུ་ངོ་སྤྲད་པས་དབུ་མའི་ལྟ་བ་རྫོགས།
སྣང་སྟོང་གཉིས་མེད་དུ་ངོ་སྤྲད་པས་གསང་སྔགས་ཀྱི་ལྟ་བ་རྫོགས། །གཉིས་མེད་ལྷུན་གྱིས་གྲུབ་པར་ངོ་
སྤྱད་པས་རྫོགས་པ་ཆེན་པོའི་ལྟ་བ་རྫོགས། སྣང་སེམས་རང་ཤར་རང་གྲོལ་དུ་ངོ་སྤྲད་པས་ཐུགས་རྗེ་
ཆེན་པོའི་ལྟ་བ་རྫོགས་སོ། །དེ་ལ་རང་ཤར་རང་གྲོལ་དུ་ངོ་ཅི་ལྟར་སྤྲད་ན། མིག་གི་ཡུལ་དུ་གཟུགས་
- 250 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྡུག་པ་ལྷའི་གཟུགས་ལྟ་བུ་ལ་ཆགས་པ་མེད། མི་སྡུག་པ་འདྲེའི་གཟུགས་(༡༥༠བ)ལྟ་བུ་ལ་སྡང་བ་
མེད། གཟུགས་ཇི་ལྟར་སྣང་ཡང་འཛིན་མེད་ཀྱི་རིག་པ་རང་ཤར་རང་གྲོལ་ལོ། །རྣ་བའི་ཡུལ་དུ་སྒྲ་སྙན་
པ་གླུ་དབྱངས་ལྟ་བུ་ལ་ཆགས་པ་མེད། མི་སྙན་པ་ངུ་འབོད་ལྟ་བུ་ལ་སྡང་བ་མེད། སྒྲ་ཇི་ལྟར་ཐོས་ཀྱང་
འཛིན་མེད་ཀྱི་རིག་པ་རང་ཤར་རང་གྲོལ་ལོ། །སྣའི་ཡུལ་དུ་དྲི་ཞིམ་པ་སྤོས་དུད་ལྟ་བུ་ལ་ཆགས་པར་མི་
བྱེད། མི་ཞིམ་པ་ཁྱི་ལུད་ལྟ་བུ་ལ་སྡང་བར་མི་བྱེད། དྲི་ཇི་ལྟར་སྣང་ཡང་འཛིན་མེད་ཀྱི་རིག་པ་རང་ཤར་
རང་གྲོལ་ལོ། །ལྕེའི་ཡུལ་དུ་རོ་མངར་བ་སྦྲང་རྩི་ལྟ་བུ་ལ་ཆགས་པར་མི་བྱེད། ཁ་བ་ཁཎྜ་ལྟ་བུ་ལ་སྡང་
བར་མི་བྱེད། རོ་ཇི་ལྟར་བྲོ་ཡང་འཛིན་མེད་ཀྱི་རིག་པ་རང་ཤར་རང་གྲོལ་ལོ། །ལུས་ཀྱི་ཡུལ་དུ་རེག་བྱ་
འཇམ་པ་དར་ཟབ་ལྟ་བུ་ལ་ཆགས་པ་མེད། རྩུབ་པ་རེ་བ་ལྟ་བུ་ལ་སྡང་བ་མེད། རེག་བྱ་ཇི་ལྟར་རེག་
ཀྱང་འཛིན་མེད་ཀྱི་རིག་པ་རང་ཤར་རང་གྲོལ་ལོ། །སེམས་ཀྱི་ཡུལ་དུ་དགའ་བ་སྙན་ཚིག་ཐོས་པ་ལྟ་བུ་
དང༌། མི་དགའ་བ་མི་སྙན་པའི་ཚིག་ཐོས་པ་ལྟ་བུ་དང་། དགའ་མི་དགའི་རྟོག་པ་ཅི་སྐྱེས་ཀྱང་འཛིན་
མེད་ཀྱི་རིག་པ་རང་ཤར་རང་གྲོལ་ལོ། །རང་ཤར་རང་ཇི་ལྟར་གྲོལ་ན་དབང་པོ་ཚོགས་དྲུག་གི་འཛིན་
མཁན་སེམས་ཡིན་སེམས་སྟོང་པ་ཡིན། སྟོང་པ་འཛིན་མེད་དུ་བཞག་པས་རང་སར་གྲོལ་ནས་གང་གི་
ཡང་འཛིན་པ་མེད་པས་ཚོགས་དྲུག་རང་སར་གྲོལ་ལོ། །རང་ཤར་རང་གྲོལ་ཐུགས་རྗེ་ཆེན་པོའི་ལྟ་བའི་
མན་ངག་གོ །ནང་སྒོམ་པའི་མན་ངག་ནི་ནང་ཉོན་མོངས་པ་དྲུག་རང་གྲོལ་གྱི་སྒོམ་པ་སྟེ། ཞེ་སྡང་རང་
ཤར་ཏེ་ཞེ་སྡང་དང་པོ་བྱུང་སས་སྟོང་པས་འདི་ནས་བྱུང་བྱ་བའི་ས་མེད། བར་དུ་གནས་སས་སྟོང་པས་
འདི་ན་གནས་བྱ་བ་མེད། ཐ་མ་འགྲོ་སས་སྟོང་པས་འདིར་འགྲོ་བྱ་བ་མེད། མ་སྤངས་ཏེ་རང་བྱུང་མ་
འགགས་ཏེ་རང་ཤར་མ་བཅོས་ཏེ་རང་གྲོལ། རང་བྱུང་རང་ཤར་རང་གྲོལ་དུ་བཞག་གོ །དེ་བཞིན་དུ་
གཏི་མུག་མ་སྤངས་ཏེ་རང་བྱུང་མ་འགགས་ཏེ་རང་ཤར་མ་བཅོས་ཏེ་རང་གྲོལ་ལོ། །ང་རྒྱལ་མ་སྤངས་ཏེ་
རང་བྱུང་མ་འགགས་ཏེ་རང་ཤར་མ་བཅོས་ཏེ་རང་གྲོལ་ལོ། །ཕྲག་དོག་ཁོང་ཁྲོ་མ་སྤངས་ཏེ་རང་བྱུང་མ་
འགགས་ཏེ་རང་ཤར་མ་བཅོས་ཏེ་རང་གྲོལ་ལོ། །འདོད་ཆགས་མ་སྤངས་ཏེ་རང་བྱུང་མ་འགགས་ཏེ་རང་
ཤར་མ་བཅོས་ཏེ་རང་གྲོལ་ལོ། །སྐྱེས་གྲོལ་དུས་མཉམ་དུ་བཞག་པས་ཉོན་མོངས་པ་སྤང་དུ་མེད་ཡེ་
- 25t -



མ་ཎི་བཀའ་འབུམ།
ཤེས་སྒྲུབ་ཏུ་མེད་རང་བྱུང་རང་ཤར་གྱི་སྒོམ་པ་ཞེས་བྱའོ། །དེ་ནི་ཐུགས་རྗེ་ཆེན་པོའི་སྒོམ་པ་(༡༥༡ན)
ཡིན་ནོ། །གསང་བ་སྤྱོད་པ་འབྲས་བུ་དང་བཅས་པ་སྐུ་དྲུག་རང་ལ་གནས་པ་ནི། ཕྱི་ཚོགས་དྲུག་ལ་ངོ་བོ་
ཉིད་ཀྱི་སྟོང་པ་སྐྱེ་བ་མེད་པ་སྦྱངས་པས་དེའི་ངང་ལ་གནས་པ་དེ་ཆོས་སྐུའོ། །ཚོགས་དྲུག་གི་ཡུལ་མ་
འགགས་པར་ལོངས་སྤྱོད་པས་ལོངས་སྤྱོད་རྫོགས་པའི་སྐུའོ། །ཚོགས་དྲུག་འདོད་པའི་ཡོན་ཏན་སྣ་
ཚོགས་མ་འགགས་ལ་ཞེན་པ་མེད་པ་སྤྲུལ་པའི་སྐུའོ། །ཡུལ་སེམས་གཅིག་ཏུ་སྤྱོད་པས་ངོ་བོ་ཉིད་ཀྱི་
སྐུའོ། །ཚོགས་དྲུག་བག་ཆགས་ལ་ཞེན་པ་མེད་པས་མངོན་པར་བྱང་ཆུབ་པའི་སྐུའོ། །ཚོགས་དྲུག་ཡུལ་
དྲུག་ཉོན་མོངས་པ་དྲུག་སྟོང་པ་ཆོས་ཉིད་ངང་ལས་མི་འགྱུར་བས་རྡོ་རྗེའི་སྐུ་ཞེས་བྱའོ། །སྐུ་དྲུག་རང་
གྲོལ་སྦྱར་བས་ཐུགས་རྗེ་ཆེན་པོའི་འབྲས་བུ་སྐུ་དྲུག་ཐོབ་པ་མཐར་ཕྱིན་པའི་འབྲས་བུའོ། །གདམས་པ་
ཧྲིལ་གྱིས་དྲིལ་ན། ཨོཾ་མ་ཎི་པདྨེ་ཧཱུཾ་ཞེས་པ་འདི་བཟླས་པས་ཕྱི་ཚོགས་དྲུག་རང་སར་གྲོལ་ལོ། །སྣང་བ་
རང་སར་གྲོལ་བས་སྣང་བ་ལ་འཛིན་པ་མེད་པས་རང་བྱུང་དུ་མ་འགགས་པར་ཤར། མ་སྤངས་སྟེ་རང་
སར་གྲོལ་ལོ། །ནང་སྒོམ་པ་ཉོན་མོངས་པ་དྲུག་རང་གྲོལ། ཆོས་ཉིད་རང་སར་གྲོལ་བས་རྣམ་རྟོག་མ་
འགགས་རང་ཤར། མ་སྤངས་པས་ཆོས་ཉིད་རང་སར་གྲོལ་ལོ། །གསང་བ་སྤྱོད་པ་འབྲས་བུ་དང་བཅས་
པ་སྐུ་དྲུག་མ་བསྒྲུབས་རང་ལ་ཤར་ནས་རང་བྱུང་དུ་གྲོལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས། ཁྱད་པར་དུ་འཕགས་པའི་ཆོས་གསུམ་རྫོགས་སྟེ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས། ཐུགས་རྗེ་ཆེན་པོའི་ཡང་གསང་ཁྱད་པར་འཕགས་པའི་
ཆོས་གསུམ་ལ། སྙིང་རྗེ་དང་། སྟོང་པ་དང་། དབྱེར་མེད་གསུམ་སྟེ། སྙིང་རྗེ་ལ་གསུམ། ཕྱི་སེམས་ཅན་ལ་
དམིགས་པའི་སྙིང་རྗེ་དང་། ནང་ཆོས་ལ་དམིགས་པའི་སྙིང་རྗེ་དང་། གསང་བ་དམིགས་པ་མེད་པའི་
སྙིང་རྗེའོ། །(༡༥༡བ)དེ་ཡང་ཕྱི་སེམས་ཅན་ལ་དམིགས་པའི་སྙིང་རྗེ་ནི། ཐེག་པ་ཆེན་པོ་བྱང་ཆུབ་སེམས་
དཔའི་སྤྱོད་པ་ལ་སེམས་ཅན་ཐམས་ཅད་སྙིང་རྗེས་གཟུང་དགོས་ཏེ། དེ་ཡང་ཁམས་གསུམ་གྱི་སེམས་
ཅན་ཐམས་ཅད་ཕ་ཡིན་མ་ཡིན་གྲོགས་ཡིན་བུ་ཚ་ཡིན། འཁོར་བ་ཐོག་མ་མེད་པ་ནས་ད་ལྟ་ཡན་ཆད་དུ་
-252 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
འཁོར་ནས་ཁམས་གསུམ་སེམས་ཅན་ཐམས་ཅད་ཀྱི་ཕ་མ་བུ་ཚ་གྲོགས་དང་ཉེ་འབྲེལ་མ་བྱས་པ་མེད་
པས། ཕ་མ་ཡང་ཤིན་ཏུ་དྲིན་ཆེ་བས་སྙིང་རྗེ། གྲོགས་དང་བུ་ཚ་ཡང་ཤིན་ཏུ་སྙིང་རྗེ་བ་ཡིན་ནོ། །མདོར་
ན་ཁམས་གསུམ་གྱི་སེམས་ཅན་ཐམས་ཅད་སྙིང་རྗེའི་ཡུལ་ཡིན་པས་སྙིང་རྗེ་བསྐྱེད་དེ། ཐུགས་རྗེ་ཆེན་པོ་
ཉམས་སུ་ལེན་པའི་རྟེན་གྱི་གང་ཟག་གིས། རིགས་དྲུག་གི་སེམས་ཅན་སྡུག་བསྔལ་སྣ་ཚོགས་ཀྱིས་གདུངས་
པ་འདི་རྣམས་སྙིང་རེ་རྗེ་ན། འདི་རྣམས་སྡུག་བསྔལ་སྣ་ཚོགས་ལས་ཐར་བར་བྱ། འཁོར་བའི་རྒྱ་མཚོ་ཆེན་པོ་
ལས་སྒྲོལ་བར་བྱ་སྙམ་པའི་སྙིང་རྗེ་དུས་རྟག་ཏུ་བསྒོམ་མོ། །སྙིང་རྗེ་དེ་ལྟ་བུ་བསྒོམས་ཀྱང་ད་ལྟ་ཁམས་
གསུམ་གྱི་སེམས་ཅན་ལ་ཕན་པར་དཀའ་སྟེ། མ་འོངས་པ་ན་བདག་གིས་ཐུགས་རྗེ་ཆེན་པོའི་འབྲས་བུ་
བླ་ན་མེད་པའི་བྱང་ཆུབ་ཐོབ་པའི་དུས་སུ་ཁམས་གསུམ་གྱི་སེམས་ཅན་ཐམས་ཅད་གདུལ་བྱར་འགྱུར་
བ་ཡིན་ནོ། །གཉིས་པ་ནང་ཆོས་ལ་དམིགས་པའི་སྙིང་རྗེ་ནི། སེམས་ཅན་ལ་སྙིང་རྗེ་གཅིག་པུས་ཀྱང་མི་
ཕན་སེམས་ཅན་གྱི་དོན་བྱ་བ་ལ་འབྲས་བུ་སངས་རྒྱས་ཐོབ་དགོས། དེ་ཐོབ་པ་ལ་ཆོས་ལ་འཇུག་དགོས།
ཆོས་ཀྱང་སེམས་ཅན་སྤྱིའི་རྟེན་ས་རིགས་དྲུག་གི་སྐྱབས་གནས། ཇོ་བོ་ཐུགས་རྗེ་ཆེན་པོ་སྤྱན་རས་གཟིགས་
འགྲོ་བ་རིགས་དྲུག་ལ་ཉིན་མཚན་དུས་དྲུག་ཏུ་ཐུགས་རྗེ་ཆེན་པོའི་སྤྱན་གྱིས་གཟིགས་པ་ཡིན་པས་དེ་ལ་
གསོལ་བ་འདེབས་དགོས། དེ་ཡང་ཐུགས་རྗེ་ཆེན་པོའི་སྙིང་པོ། ཨོཾ་མ་ཎི་པདྨེ་ཧཱུྃ་ཞེས་པའི་ཡི་གེ་དྲུག་པ་
འདིས་བདག་གཞན་ཐམས་ཅད་ཀྱི་སྡུག་བསྔལ་སེལ་བའི་དོན་དུ་ལྷ་ཐུགས་རྗེ་ཆེན་པོ་ལ་གསོལ་བ་
འདེབས་དགོས། དེ་ཡང་ཐུགས་རྗེ་(༡༥༢ན)ཆེན་པོའི་ཡང་སྙིང་རྡོ་རྗེའི་ཡི་གེ་འབྲུ་དྲུག་པོ་འདི། བདག་
གཞན་སེམས་ཅན་ཐམས་ཅད་ཀྱི་སྡུག་བསྔལ་བསལ་བའི་ཕྱིར་གྲག་སྟོང་དུ་བཟླས་སོ། །དེ་ཡང་རྣམ་
པར་རྟོག་པ་དང་དུག་ལྔ་གང་སྐྱེས་རང་ཤར་རང་གྲོལ་དུ་ལྷང་ལྷང་དུ་བཟླས། དེ་ལ་སྙིང་རྗེ་ཡས་བབས་སུ་
སྐྱེས་པ་ནི། ཆོས་ཉིད་རང་ཤར་རང་གྲོལ་གྱི་དོན་མ་རྟོགས་པར་གཟུང་འཛིན་གྱིས་རིགས་དྲུག་ཏུ་འཁོར་
ནས་སྡུག་བསྔལ་ལ་སྤྱོད་པ་འདི་རྣམས་ཤིན་ཏུ་སྙིང་རྗེ་སྙམ་པ་སྤུ་ཟིང་བ་འམ། མཆི་མ་ཕྲུལ་པ་ཙམ་
ཤུགས་ལས་འབྱུང་བས་དེ་ནི་ཆོས་ཉིད་ཀྱི་དོན་རྟོགས་པའི་བྱིན་རླབས་ཏེ། ཆོས་ལ་དམིགས་པའི་སྙིང་རྗེ་
ཡིན་ནོ། །གསུམ་པ་དམིགས་པ་མེད་པའི་སྙིང་རྗེ་ནི། སེམས་ཅན་ལ་སྙིང་རྗེ་སྐྱེས་པ་དེ་ཡང་བདག་ནི་
- 253 -



མ་ཎི་བཀའ་འབུམ།
སྙིང་རྗེ་ཅན་ནོ། །ཆོས་ཉིད་རང་ཤར་རང་གྲོལ་གྱི་དོན་བདག་གིས་རྟོགས་པས་བདག་ནི་ལྟ་དགོངས་
ཅན་ནོ། །སྙམ་ན་དེས་ཀྱང་སྒྲིབ་པར་འགྱུར་བས་སངས་རྒྱས་ཐོབ་པ་ལ་སྒྲིབ་བོ། །ཆོས་ཉིད་རྟོགས་པ་
དང་སྙིང་རྗེ་སྐྱེས་པ་གཉིས་དང༌། དམིགས་པའི་ཡུལ་སེམས་ཅན་དང༌། དམིགས་པར་བྱ་བ་བདག་གི་
སྙིང་རྗེ་གཉིས་ཀྱང་བདག་མི་དམིགས་འཁོར་བ་རང་གྲོལ་དུ་བཞག །སེམས་ཅན་མི་དམིགས་སྙིང་རྗེ་
མི་དམིགས་ཐམས་ཅད་དམིགས་པ་མེད་པའི་ངང་དུ་ཕྱལ་གྱིས་བཏང་ངོ༌། །རྒྱུ་སེམས་ཅན་མི་དམིགས་
འཁོར་བ་རང་གྲོལ་དུ་བཞག །འབྲས་བུ་རྫོགས་པའི་སངས་རྒྱས་མི་དམིགས་མྱ་ངན་ལས་འདས་པ་ཡེ་
དག་ཏུ་བཞུག །དེ་ལྟར་དམིགས་པ་མེད་པའི་སྙིང་རྗེ་ལས་འབྲས་བུ་ཆོས་སྐུ་འཆར། ཆོས་ལ་དམིགས་
པའི་སྙིང་རྗེ་ལ ལས་འབྲས་བུ་ལོངས་སྐུ་འཆར། སེམས་ཅན་ལ་དམིགས་པའི་སྙིང་རྗེ་ལས་འབྲས་བུ་སྤྲུལ་
སྐུ་འཆར་རོ། །དེ་ཡང་སྙིང་རྗེ་དང་བྲལ་ན་ཐུགས་རྗེ་ཆེན་པོའི་ཆོས་དང་གང་ཟག་གཉིས་མ་ཡིན་ནོ། །
སྙིང་རྗེ་གསུམ་གྱིས་ཟིན་པ་ནི་ཐུགས་རྗེ་ཆེན་པོའི་རྣལ་འབྱོར་པ་ཡིན་ནོ། །སྤྱི་དོན་གཉིས་པ་སྟོང་པ་ལ་
གསུམ་སྟེ། དཔེ་ནམ་མཁའ། དོན་ཆོས་ཉིད། རྟགས་སེམས་ཉིད་དང་གསུམ་མོ། །དེ་ཡང་སྙིང་རྗེ་རྐྱང་
སེམས་ཅན་གྱི་དོན་མི་འགྲུབ་པས་གཞན་དོན་དུ་སྙིང་རྗེ་བསྒོམས་ནས། རང་དོན་དུ་སྟོང་ཉིད་རྟོགས་དགོས།
དེ་ལ་སྟོང་ཉིད་ཀྱི་དཔེ་ནམ་མཁའ་ལ་བཞག་སྟེ་ནམ་མཁའ་ལ་མཐའ་དབུས་གྲུབ་པ་མེད་ཕྱོགས་རིས་
གྲུབ་པ་མེད་དབྱིབས་དང་ཁ་དོག་གྲུབ་པ་མེད་དེ་སྟོང་སང་ངེ་གནས་སོ། །གཉིས་པ་དོན་ཆོས་ཉིད་ནི། བདེ་
གཤེགས་སྙིང་པོ་ཆོས་ཉིད་ཀྱི་དོན་དེས་འགྲོ་བ་ཐམས་ཅད་ལ་ཁྱབ་སྟེ། ཆོས་ཉིད་སྟོང་པ་ཉིད་དེ་དང་པོ་འདི་
ནས་བྱུང་བྱ་བའི་བྱུང་ས་མེད་དེ་ནམ་མཁའ་ལྟར་མཐའ་དབུས་གྲུབ་པ་མེད་པར་སྟོང་། བར་དུ་འདི་ན་གནས་
བྱ་བ་མེད་དེ། ནམ་མཁའ་ལྟར་ཕྱོགས་དང་རིས་སུ་གྲུབ་པ་མེད། ཐ་མ་འདིར་འགྲོ་བྱ་བ་མེད་དེ་ནམ་མཁའ་
ལྟར་གཟུགས་དང་ཁ་དོག་དངོས་པོ་དང་མཚན་མར་གྲུབ་པ་མེད་ཅིའི་ངོ་བོར་ཡང་མ་གྲུབ་པར་གནས་
སོ། །དེ་ནི་ཆོས་ཉིད་དོན་དམ་པ་སྟོང་པ་ཉིད་ཅེས་བྱའོ། །གསུམ་པ་རྟགས་སེམས་ཉིད་ནི། སེམས་ཉིད་
སྟོང་པ་ཉིད་དེའི་ངང་ལས་སྟོང་པ་མ་འགགས་པ་ཅིག་འདུག་པས། སྟོང་པས་རྟག་པར་མ་སོང་གསལ་
བས་ཆད་པར་མ་སོང་། སྟོང་གསལ་གཉིས་མེད་སྒྲིབ་གཡོགས་དང་བྲལ་བ་སྟེ་དེ་ནི་རྟགས་སེམས་ཉིད་
ཨ 254 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཅེས་བྱའོ། །དེ་ལས་རྩལ་མ་འགགས་པ་རྣམ་རྟོག་ཕྲ་རགས་རྒྱུན་ཆད་མེད་པར་འཆར་ཏེ། རྣམ་རྟོག་དུག་
ལྔ་གར་སྐྱེས་ཀྱང་གཞི་ཆོས་ཉིད་སྟོང་པ་ཉིད་ལས་སྐྱེས་ཐིམ་ཡང་ཆོས་ཉིད་སྟོང་པ་ཉིད་ལ་ཐིམ། དུག་ལྔ་
དང་རྣམ་རྟོག་གི་ངོ་བོ་འམ་རྩ་བ་སྟོང་པ་ཡིན། སྟོང་པའི་ངང་ལས་རང་ཤར་དུ་སྐྱེས་སྟོང་པའི་ངང་དུ་རང་
དངས་སུ་སོང་ནས། རྣམ་རྟོག་སྐྱེས་པས་ཆད་པར་མ་སོང༌། རང་སར་གྲོལ་བས་རྟག་པར་མ་སོང་། རྟག་
ཆད་ཀྱི་མཐའ་ལས་འདས་ཆོས་ཉིད་མཉམ་པ་རིས་མེད་ཀྱི་དོན་སྟོང་ཉིད་རྟོགས་པའི་དོན་རང་ཤར་རང་
གྲོལ་གྱི་དགོངས་པ་རྟོགས་པ་ཡིན་ནོ། །སྤྱི་དོན་གསུམ་པ་སྟོང་པ་དང་སྙིང་རྗེ་དབྱེར་མེད་པའི་དོན་ལ་
གསུམ་སྟེ། སྟོང་པ་དང་སྙིང་རྗེ་ངོ་བོ་གཉིས་མེད་གསེར་དང་སེར་པོ་ལྟ་བུ། སྟོང་པ་དང་སྙིང་རྗེ་རང་བཞིན་
དབྱེར་མེད་དུང་དང་དཀར་པོ་ལྟ་བུ། སྟོང་པ་(༡༥ ༣ན)དང་སྙིང་རྗེ་མཚན་ཉིད་དབྱེར་མེད་ཆུ་དང་བརླན་
ལྟ་བུའོ། །དེ་ལ་སྟོང་པ་དང་སྙིང་རྗེ་ངོ་བོ་གཉིས་མེད་གསེར་དང་སེར་པོ་ལྟ་བུ་ནི། སྟོང་ཉིད་ཀྱི་དོན་དེ་ད་
གདོད་གྲུབ་པ་ལྟ་བུ་མ་ཡིན། དཔེར་ན་གསེར་དེ་ཡེ་ནས་སེར་པོ་ཡེ་གདོད་མ་ནས་སྟོང་པར་ཡོད་དོ། །གསེར་
གྱི་ཁ་དོག་དེ་ཡང་ཡེ་ནས་སེར་བས་བསྒྱུར་བའམ་བཅོས་པ་མ་ཡིན་པ་ལྟར་སྟོང་པ་དང་སྙིང་རྗེ་ངོ་བོ་ལ་
དབྱེར་མེད་དོ། །གཉིས་པ་སྙིང་རྗེ་དང་སྟོང་པ་རང་བཞིན་དབྱེར་མེད་དུང་དཀར་པོ་ལྟ་བུ་ནི། སྟོང་པ་དང་
སྙིང་རྗེ་གཉིས་དབྱེར་མེད་མཉམ་པ་ཉིད་དུ་གནས་ཏེ། དུང་དང་དཀར་པོ་ལ་དུང་གི་ཁ་དོག་ཀྱང་དཀར་
པོར་མཉམ་པར་གནས་པ་ལྟར། སྟོང་པ་དེ་མི་བཟང་ལ་སྙིང་རྗེ་དེ་མི་ངན། སངས་རྒྱས་དེ་མི་བཟང་ལ་
སེམས་ཅན་དེ་མི་ངན། འཁོར་བ་དེ་མི་ངན་ལ་མྱང་འདས་དེ་མི་བཟང་། སྣང་བ་དེ་མི་ངན་ལ་སྟོང་པ་དེ་
མི་བཟང་། སྟོང་པ་དང་སྙིང་རྗེ་ལ་སྤང་བླང་མེད་པར་རང་སེམས་སྟོང་པར་རྟོགས་པས་སངས་རྒྱས་ལ་རེ་
བ་མེད། འཁོར་བ་སེམས་སུ་ཤེས་པས་རིགས་དྲུག་གནས་དག་གོ །གསུམ་པ་སྟོང་པ་དང་སྙིང་རྗེ་མཚན་
ཉིད་དང་དབྱེར་མེད་པ་ཆུ་དང་བརླན་ལྟ་བུ་ནི། ཆུའི་རང་བཞིན་ནམ་མཚན་ཉིད་བརླན་ནམ་གཤེར་བ་
ཡིན་དེ་ལྟར་སེམས་ཉིད་སྟོང་པར་རྟོགས་ཀྱང་། གཞན་དོན་དུ་སེམས་ཅན་ལ་སྙིང་རྗེ་བརླན་ལྟ་བུ་རྒྱུན་མི་
བཅད། འཁོར་བ་སེམས་སུ་ཤེས་ཀྱང་མི་རྟག་པ་རྒྱུད་ལ་སྒོམ། ཆོས་ཐམས་ཅད་སེམས་སུ་ཤེས་ཀྱང་གདམས་
ངག་གིས་བླ་མ་སྤྱི་བོར་ཁུར། དུག་ལྔ་རྣམ་རྟོག་རང་གྲོལ་དུ་ཤེས་ཀྱང་ཉོན་མོངས་པའི་རྐྱེན་ཁར་མི་བཏང་།
- 255 -



མ་ཎི་བཀའ་འབུམ།
ཆོས་ཉིད་ཀྱི་རོལ་པ་ལ་ལོངས་སྤྱོད་ཀྱང་འདུས་བྱས་ཀྱི་དགེ་བ་རྒྱུན་མི་བཅད། རིགས་དྲུག་རང་དག་ཏུ་རྟོགས་
ཀྱང་ལས་རྒྱུ་འབྲས་ཀྱི་རྣམ་སྨིན་ལ་འཛེམ། ཁམས་གསུམ་སྐྱེ་གནས་མེད་པར་རྟོགས་ཀྱང་སྙིང་རྗེ་དང་
སྟོང་པ་དབྱེར་མེད་དུ་སྒོམ། དེ་ལྟར་སྙིང་རྗེ་ཐབས། སྟོང་པ་ཤེས་རབ། སྙིང་རྗེ་དང་སྟོང་པ་དབྱེར་མེད་
(༡༥ ༣བ)པ། ཐབས་དང་ཤེས་རབ་དབྱེར་མེད་པའི་ངང་ལ་གནས་པ་ནི་ཐུགས་རྗེ་ཆེན་པོའི་ལྟ་སྤྱོད་ཟུང་
དུ་འཇུག་པ་ཡིན་ནོ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས། ཡང་གསང་ཁྱད་པར་
དུ་འཕགས་པའི་ཆོས་གསུམ་རྫོགས་སོ། །སྤྱི།། །། བཞི་པོ་དེ་ཁྱད་པར་གྱི་ཞལ་གདམས་སོ། །
འཆི་ཁ་མ་ལ་གདམས་པའི་ཞལ་གདམས་གཉིས།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོའི་
བར་དོ་དྲུག་གི་ཞལ་གདམས་ལ་དྲུག་ལས། རང་བཞིན་གནས་པའི་བར་དོ་ལ་མ་པང་ནས་བུ་ཤོར་བ་ལྟ་བུ།
སྐྱེ་ཤིའི་བར་དོ་ལ་རྒོད་ཕྲུག་མས་གསོ་བ་ལྟ་བུ། ཤེས་པ་སྔ་ཕྱིའི་བར་དོ་ལ་མུན་ཁུང་དུ་སྒྲོན་མེ་བཏེགས་པ་ལྟ་
བུ། རྨི་ལམ་གྱི་བར་དོ་ལ་ཁུངས་ངན་པ་ལ་རྟེང་པ་ཐོབ་པ་ལྟ་བུ། འཆི་ཁའི་བར་དོ་ལ་ཨ་ནེ་བྱམས་མའི་
གནས་སུ་ཚ་བོ་འགྲོ་བ་ལྟ་བུ། སྲིད་པའི་བར་དོ་ལ་ཡུར་བ་རྐང་ཆད་ལ་ཝ་བཙུགས་པ་ལྟ་བུའོ། །དང་པོ་
རང་བཞིན་གནས་པའི་བར་དོ་ལ་མ་པང་ནས་བུ་ཤོར་བ་ལྟ་བུ་དེ་མ་བདེ་བུ་བདེ་སྦྱར་བ་ནི། སྤྱིར་ཐུགས་
རྗེ་ཆེན་པོའི་ཆོས་འདི་ལ་རབ་གཞིའི་གནས་ལུགས་རྟོགས་པས་སངས་རྒྱ། འབྲིང་འཆི་ཁར་ཆོས་ཉིད་
འོད་གསལ་ངོས་ཟིན་པས་བར་དོ་མེད་པར་སངས་རྒྱ། ཐ་མ་བར་དོ་ངོས་ཟིན་ན་
དོ་ངོས་ཟིན་ནས་སངས་རྒྱ་བ་ཡིན་ནོ། །
དེ་ལ་རང་བཞིན་གནས་པའི་བར་དོ་བྱ་བ་གང་ལ་ཟེར་ན། དང་པོ་ཁོ་ན་གཞི་གནས་ལུགས་མ་བཅོས་པ་
དེ་སངས་རྒྱས་དང་སེམས་ཅན་གཉིས་ཀའི་གཞི་ཡིན་པས་རྟོགས་ཏེ་སངས་རྒྱས་སུ་ཡང་མ་བྱུང་། འཁྲུལ་
ཏེ་སེམས་ཅན་དུ་ཡང་མ་བྱུང་། མཉམ་པ་རིས་མེད་དུ་གནས་པས་བར་མ་དོ་ཞེས་བྱ། ཁྱབ་གདལ་ཆེན་
པོའི་གནས་ལུགས་དེ་སངས་རྒྱས་དང་སེམས་ཅན་གཉིས་ཀ་བསྐྱེད་པའི་གཞི་ཡིན་པས། ཡད་སངས་
- 256 བ



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རྒྱས་ནས་མད་དམྱལ་བ་ཡན་ཆད་ལ་ཁྱབ་པར་གནས་སོ། །འོ་ན་སངས་རྒྱས་དང་སེམས་ཅན་གཉིས་ཇི་
ལྟར་བྱུང་ན། མ་གནས་ལུགས་ཁྱབ་གདལ་ཆེན་མོ་དེ་ལ་རྩལ་མ་འགགས་པས་བུ་རིག་པའི་དུམ་བུ་ཆད་
ནས། གནས་ལུགས་ཀྱི་གཞི་སྟོང་གསལ་ཀུན་ལ་ཁྱབ་པ་དེ་མ་རྟོགས་པས། བུ་རིག་པའི་(༡༥༤ན)དུམ་
བུ་ལྷན་ཅིག་སྐྱེས་པའི་མ་རིག་པ་བྱུང་བས་བུས་མའི་གནས་ལུགས་མ་ཤེས་པས། རྒྱལ་བུ་ཐང་ལ་
འཁྱམས་པ་བཞིན་ཏེ། རྒྱལ་པོ་ཅིག་དང་བཙུན་མོ་ཅིག་ལ་བུ་གཅིག་ཡོད་པ་ལ་རྒྱལ་བུ་འདུ་འཛི་ཅིག་གི་
ལྟད་མོ་ལ་སོང་བས་ཡེངས་ཤིང་ཁྲོམ་གྱི་གསེབ་ཏུ་འཁྱམས་ནས། རང་གི་ཕ་མ་ལ་སོགས་པ་མ་ཤེས་
པས་སྡུག་བསྔལ་བས་སྤྲང་ཟས་ཟོས། སྤྲང་གོས་གྱོན། སྲང་ཁར་ཉལ་སྡུག་བསྔལ་དཔག་ཏུ་མེད་པ་མྱོང་
ངོ༌། །དཔེ་དེ་དང་འདྲ་བར་མ་གནས་ལུགས་ཁྱབ་གདལ་ཆེན་མོ་ལས། བུ་རིག་པའི་དུམ་བུ་ལྷན་ཅིག་
སྐྱེས་པའི་མ་རིག་པས། མ་ཁྱབ་གདལ་ཆེན་མོ་ཆོས་ཉིད་མཉམ་པ་རིས་མེད་དུ་མ་ཤེས་པས་རྒྱལ་བུ་ཐང་
ལ་འཁྱམས་པ་ལྟར་འཁོར་བར་འཁྱམས་ནས་ལུས་བླངས་སོ། །དེ་ལ་ཀུན་ཏུ་བཏགས་པའི་མ་རིག་པ་
བྱུང་སྟེ། རྒྱལ་བུས་སྤུང་ཟས་ཟོས་སྤུང་གོས་གྱོན་པ་ལྟར་ལུས་བླངས་པས་དབང་པོ་ཚོགས་དྲུག་ཤར།
དེས་ཡུལ་དྲུག་ལ་སྤྱོད་པས་མིག་གི་ཡུལ་དུ་གཟུགས་སྡུག་མི་སྡུག་ལ་ཆགས་སྡང་སྐྱེས། རྣ་བའི་ཡུལ་དུ་
སྒྲ་སྙན་མི་སྙན་ལ་ཆགས་སྡང་སྐྱེས། སྣའི་ཡུལ་དུ་དྲི་ཞིམ་མི་ཞིམ་ལ་ཆགས་སྡང་སྐྱེས། ལྕེའི་ཡུལ་དུ་རོ་
བྲོ་མི་བྲོ་ལ་ཆགས་སྡང་སྐྱེས། ལུས་ཀྱི་ཡུལ་དུ་རེག་བྱ་འཇམ་རྩུབ་ལ་ཆགས་སྡང་སྐྱེས། ཡིད་ཀྱི་ཡུལ་དུ་
ཆོས་དགའ་མི་དགའ་ལ་ཆགས་སྡང་སྐྱེས་སོ། །ཆགས་སྡང་དྲུག་གིས་ཉོན་མོངས་པ་དྲུག་ཤར་བས་ལས་
རྒྱུ་འབྲས་ལ་རྨོངས་པའི་མ་རིག་པ་བྱུང་། རྒྱལ་བུ་སྲང་ཁར་ཉལ་བས་སྡུག་བསྔལ་སྣ་ཚོགས་མྱོང་བ་ལྟར།
ཞེ་སྡང་དང་མི་དགེ་བའི་ལས་བསགས་དམྱལ་བར་སྐྱེས་ཚ་གྲང་གི་སྡུག་བསྔལ་མྱོང་། སེར་སྣ་དང་མི་དགེ་
བའི་ལས་ཀྱིས་ཡི་དྭགས་སུ་སྐྱེས་བཀྲེས་སྐོམ་གྱི་སྡུག་བསྔལ་མྱོང་། གཏི་མུག་དང་མི་དགེ་བའི་ལས་
ཀྱིས་དུད་འགྲོར་སྐྱེས་བསད་བཅད་གླེན་ལྐུགས་ཀྱི་སྡུག་བསྔལ་མྱོང་། འདོད་ཆགས་དང་དགེ་བའི་ལས་
ཀྱིས་མིར་སྐྱེས་འགྱུར་བའི་སྡུག་བསྔལ་མྱོང་། ཁོང་ཁྲོ་དང་དགེ་བའི་ལས་ཀྱིས་ལྷ་མ་(༡༥༤ བ)ཡིན་དུ་
སྐྱེས་འཐབ་རྩོད་ཀྱི་སྡུག་བསྔལ་མྱོང་། ང་རྒྱལ་དང་དགེ་བའི་ལས་ཀྱིས་ལྷར་སྐྱེས་འཕོ་ལྟུང་གི་སྡུག་
- 257 -



མ་ཎི་བཀའ་འབུམ།
བསྔལ་མྱོང་། དེ་ལྟར་འཁོར་བར་འཁྱམས་པའི་རྩ་བ། བུ་རིག་པའི་དུམ་བུས་མ་ཁྱབ་གདལ་ཆེན་པོའི་
གནས་ལུགས་ངོ་མ་ཤེས་པས་ལེན་ནོ། །ད་འཁོར་བར་འཁྱམས་པ་དེ་ཇི་ལྟར་བཟློག་ན། དཔེ་གང་ལྟར་
རྒྱལ་བུ་འཁྱམས་པ་དེ་དུས་ནམ་ཞིག་བློན་པོ་གཅིག་དང་འཕྲད་པས་རྒྱལ་བུ་ཡིན་པར་ཤེས་ཤིང་ཁྲིད་
ནས་མ་དང་ཕྲད་པས། བུས་ཀྱང་མ་ངོ་ཤེས་མས་ཀྱང་བུ་ངོ་ཤེས་པ་ལྟར་ད་ལྟ་མི་ལུས་གཙང་མ་ཐོབ་
པའི་དུས་སུ་བློན་པོ་ལྟ་བུའི་བླ་མ་ཐུགས་རྗེ་ཆེན་པོའི་ལྟ་དགོངས་དང་ལྡན་པ་གཅིག་གིས། སློབ་མ་རྒྱལ་
བུ་འཁྱམས་པ་ལྟ་བུ་ད་ལྟ་འཁོར་བ་ན་འདུག་ཀྱང་ལས་དང་སྐལ་བར་ལྡན་པ་ཅིག་ལ། མ་ཁྱབ་གདལ་
ཆེན་མོའི་གནས་ལུགས་རང་ལ་ཡོད་པ་དེ། བུ་རིག་པའི་དུམ་བུ་རྒྱལ་བུ་འཁྱམས་པ་ལྟ་བུར། ཆོས་ཉིད་སྟོང་
གསལ་ལས་རིག་པ་གསལ་ལ་མ་འགགས་པ་དེ། ཤར་ཡང་སེམས་ཉིད་སྟོང་གསལ་ངང་ལས་ཤར།
ཐིམ་ཡང་སེམས་ཉིད་སྟོང་གསལ་ངང་དུ་ཐིམ་པས་ཆོས་ཉིད་མ་བུ་བརྡ་འབྱོར་པའོ། །རྒྱལ་བུ་དེ་རྒྱལ་
སར་ཕྱུང་ནས་དབང་བསྐུར་བ་ལྟར། ཡེ་ཤེས་རྩལ་གྱི་རིག་པ་ཤར་ཏེ། ཆོས་ཉིད་མ་བུ་དབྱེར་མེད་སྟོང་
གསལ་ལ་མ་འགགས་རང་བྱུང་དུ་རང་ལ་གནས་པ་ཆོས་ཀྱི་དབྱིངས་ཀྱི་ཡེ་ཤེས། གསལ་ལ་མ་བསྒྲིབས་
པ་མེ་ལོང་ལྟ་བུའི་ཡེ་ཤེས། མཉམ་པ་རིས་མེད་དུ་འདུག་པ་མཉམ་པ་ཉིད་ཀྱི་ཡེ་ཤེས། གསལ་ལ་མ
འདྲེས་པར་འདུག་པ་སོ་སོར་རྟོག་པའི་ཡེ་ཤེས། གཞན་ནས་བཙལ་དུ་མེད་ཅིང་རང་ལ་ཡེ་ནས་ཡོད་པ་
བྱ་བ་གྲུབ་པའི་ཡེ་ཤེས་ཏེ། ཡེ་ཤེས་ལྔ་རང་ལ་ཤར་བས་རྒྱལ་བུ་དེར་འཁྱམས་ཀྱིས་དོགས་པ་མེད་པར་
དབང་ཐོབ་པ་ལྟར། རང་གི་རིག་པ་ལ་དབང་ཐོབ་པས་འཁོར་བར་འཁྱམས་ཀྱིས་དོགས་པ་མེད་པ་ཡིན་
ནོ། །རྒྱལ་པོ་དེ་རྒྱལ་པོ་ཆེན་པོར་གྱུར་ནས་འབངས་ཁ་ལོ་སྒྱུར་བ་ལྟར། ཆོས་ཉིད་རང་ཤར་རང་གྲོལ་གྱི་
རིག་པས་འཁོར་(༡༥༥ན)བ་མྱ་ངན་ལས་འདས་པར་དབང་བསྒྱུར། ཞེ་སྡང་རང་སར་གྲོལ་ཆོས་ཀྱི་སྐུ་
ཤར་དམྱལ་བ་རང་སར་གྲོལ་ལོ། །སེར་སྣ་རང་གྲོལ་ལོངས་སྤྱོད་རྫོགས་པའི་སྐུ་ཤར་ཡི་དྭགས་རང་སར་
གྲོལ་ལོ། །གཏི་མུག་རང་སར་གྲོལ་སྤྲུལ་པའི་སྐུ་ཤར་དུད་འགྲོ་རང་སར་གྲོལ་ལོ། །འདོད་ཆགས་རང་
གྲོལ་ངོ་བོ་ཉིད་ཀྱི་སྐུ་ཤར་མི་རང་སར་གྲོལ་ལོ། ཁོང་ཁྲོ་ཕྲག་དོག་རང་སར་གྲོལ་མངོན་པར་བྱང་ཆུབ་པའི་
སྐུ་ཤར་ལྷ་མ་ཡིན་རང་སར་གྲོལ་ལོ། །ང་རྒྱལ་རང་སར་གྲོལ་རྡོ་རྗེའི་སྐུ་ཤར་ལྷ་རང་སར་གྲོལ་ལོ། །མ་
རང་སར་
- 258 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཁྱབ་གདལ་ཆེན་མོ་ལས་བུ་རིག་པའི་རྩལ་མ་འགགས་པས། སྐུ་དྲུག་ཡེ་ཤེས་དྲུག་ཏུ་ཤར། འགྲོ་དྲུག་
རང་སར་གྲོལ་ཆོས་ཉིད་མ་བུ་བརྡ་འབྱོར་བ་ཡིན་ནོ། །གཉིས་པ་སྐྱེ་ཤིའི་བར་དོ་ལ། རྒོད་ཕྲུག་མས་
གསོ་བ་ལྟར་བླ་མའི་གདམས་ངག་གིས་གོམས་འདྲིས་བརྟན་པར་བྱ་སྟེ། དཔེར་ན་རྒོད་ཕྲུག་མས་གསོ་
བ་དེ། དང་པོ་སྒོ་ང་བསྲོས། བར་དུ་ཕྲུ་གུ་ལྷགས་ནས་ཤ་རུས་ལ་སོགས་པས་རིམ་པར་གསོས། མཐར་
གཤོག་སྒྲོ་རྒྱས་ནས་མའི་ཕྱིར་འོང་བ་ལྟར། དང་པོ་བླ་མ་ཐུགས་རྗེ་ཆེན་པོའི་དགོངས་པ་དང་ལྡན་པ་དེས།
སློབ་མ་སྐལ་ལྡན་རྣམས་ལ་ཁྱུང་ངམ་རྒོད་སྒོ་ང་གསོ་བ་ལྟར་ཐུགས་རྗེ་ཆེན་པོའི་བསྐྱེད་རིམ་དང་རྫོགས་
རིམ་གྱིས་ལུས་ངག་ཡིད་གསུམ་ཐ་མལ་གྱི་ཞེན་པ་བཟློག་པར་བྱ། རྒོད་ཕྲུག་བར་དུ་རྐང་དང་རུས་པས་
གསོ་བ་ལྟར། ཉོན་མོངས་པ་དུག་ལྔ་རྣམ་རྟོག་ཕྲ་རགས་ཐམས་ཅད་རང་ཤར་རང་གྲོལ་དུ་རིག་པའི་
རྩལ་འབྱོངས། རྒོད་ཕྲུག་མའི་ཕྱིར་འཕུར་ནས་མ་དང་རྩལ་མཉམ་པ་ལྟར། རིག་པ་རྩལ་འབྱོངས་པས་
སྣང་བ་སེམས་སུ་ཤེས་སེམས་སྟོང་པར་ཤེས། སྟོང་པ་རང་ཤར་རང་གྲོལ་དུ་ཤེས་པས་ཕྱི་སྣང་བ་རང་
སར་གྲོལ། ནང་དུག་ལྔ་རྣམ་རྟོག་རང་ཤར་རང་གྲོལ་དུ་ཤེས་པས་རིགས་དྲུག་ཏུ་སྐྱེ་བའི་རྒྱུ་རྐྱེན་ཟད་
ནས་འཁོར་བའི་གཡང་ས་ལས་ཉམ་མི་ངའོ། །དེ་ཡང་དང་པོ་མ་ལ་ཏོལ་གྱིས་སྐྱེས་ནས། ཐ་མ་ཤི་བའི་
བར་ལ་སྐྱེ་ཤིའི་(༡༥༥བ)བར་མ་དོ་བྱ་བ་ཡིན་པས། དེ་ལ་བླ་མའི་གདམས་པས་རྩལ་སྦྱངས་ནས་འཁོར་
བ་རང་དག་ཏུ་བཏང་ལ་གལ་ཆེའོ། །གསུམ་པ་ཤེས་པ་སྔ་ཕྱིའི་བར་དོ་ལ་མུན་ཁུང་དུ་སྒྲོན་མེ་བཏེགས་
པ་ལྟ་བུ་ནི། རྣམ་རྟོག་ཡེ་ཤེས་སུ་གསལ་བཏབ། ཤེས་པ་སྔ་སོ་ལ་མ་ཤོར་ཕྱི་སོ་ལ་མ་ཤོར། ད་ལྟའི་
ཤེས་པ་རང་ཤར་འདི་ངོས་བཟུང་། དཔེར་ན་མུན་ཁུང་དུ་སྒྲོན་མེ་བཏེག་པས་མུན་པ་བསལ་བ་མེད་པར་
སྣང་བ་བཀྲ་ས་ལེ་སོང་བ་དང་འདྲ་བར། རིག་པ་གསལ་བཏབ་སྟེ་རིག་པ་རང་བྱུང་རང་གསལ་རང་ལ་
ཤར་བ་དེ་ཤེས་པས། རྣམ་རྟོག་རང་བྱུང་དུ་ཤར་རང་གྲོལ་དུ་བཏང་བས་རང་གསལ་ཡེ་ཤེས་སུ་འཆར་
རོ། །རྣམ་རྟོག་ལ་རྒྱུན་ཆད་མེད་པས་ཡེ་ཤེས་རྒྱུན་ཆད་མེད། རྣམ་རྟོག་རང་ཤར་རང་གྲོལ་བས་ཆོས་
ཉིད་ལ་རྒྱུན་ཆད་མེད་དོ། །དེ་ལྟ་བུའི་རྣམ་རྟོག་ཆོས་ཉིད་ངོས་ཟིན་ཙམ་ན། སྒོམ་ཐུན་བསྒོམ་བྱ་མི་དགོས་
ཤིང་། རང་ཤར་རང་གྲོལ་ཆོས་ཉིད་ཀྱི་ངང་དུ་བསྒོམས་པས་སྐད་ཅིག་ཀྱང་རྒྱུན་ཆད་མེད་པས་ཆུ་བོ་རྒྱུན་
- 259 -



ལམ་
འམ་
མ་ཎི་བཀའ་འབུམ།
གྱི་རྣལ་འབྱོར་བྱ་བ་ཡིན་ནོ། །བཞི་པ་རྨི་ལམ་གྱི་བར་དོ་ལ་ཁུངས་ངན་པོ་ལ་རྟེང་པ་ཐོབ་པ་ལྟ་བུ་ནི། རྨི་
མ་དུ་ཉམས་མི་འཆོར་བར་བྱ། དང་པོ་གཉིད་ཟ་ཟི་བྱུང་ནས་སད་ཀྱི་བར་ལ་རྨི་ལམ་སྣ་ཚོགས་སུ་རྨི་
བ་འདི་རྨི་ལམ་གྱི་བར་མ་དོ་བྱ་བ་ཡིན་ཏེ། དེ་ཉིན་བར་གོམས་པར་བྱས་ནས་རྨི་ལམ་དུ་ཆོས་ཉིད་ལ་
འཆར་དགོས་པས། དཔེར་ན་མི་ཁུངས་ངན་པོ་ལ་འབྲེལ་གཏོང་བ་ལ་རྟེང་པ་ཐོབ་ན་ཡལ་བར་འཆོར་
དོགས་མེད་པ་ལྟར། ཉིན་པར་གོམས་འདྲིས་བརྟན་པ་ཐོབ་ནས་བདེ་སྡུག་རྐྱེན་སྣང་གང་བྱུང་ཡང་རང་
ཤར་རང་གྲོལ་དུ་སོང་བས་གང་ལ་ཡང་ཆགས་པ་དང་ཞེན་པ་མེད་པའི་ཉམས་འཆར། དེ་ལ་གོམས་
པའི་ཤུགས་ཀྱིས་རྨི་ལམ་དུ་བདེ་སྡུག་གི་རྐྱེན་སྣ་ཚོགས་ཅི་བྱུང་ཡང་། རང་ཤར་རང་གྲོལ་ཆོས་ཉིད་ཀྱི་
ཡེ་ཤེས་ཤར་ནས་གྲོལ་འགྲོའོ། །རྨི་ལམ་སྣ་ཚོགས་རྨི་བ་དེ་ལུས་ལ་ཡང་མ་རྨིས། ངག་ལ་ཡང་མ་རྨིས་
(༡༥༦ན)སེམས་ཁོ་ན་འཁྲུལ་ནས་རྨིས་པ་ཡིན་ནོ། །རྨི་ལམ་
།རྨི་ལམ་དེ་ཡང་སེམས་ཀྱི་དྲན་སྣང་ཡིན་པས་རྨི་ལ
དང་སྲིད་པའི་བར་དོ་འདྲ་བས། བར་དོའི་སྣང་བ་ཡང་དབང་པོ་སྒོ་ལྔའི་སྣང་བ་ཡིན། སེམས་ཀྱི་སྣང་བ་
ཡིན་པས་རྨི་ལམ་དུ་ཉམས་ཟིན་ན་རིག་པ་བཙན་ས་ཟིན། རང་དབང་ཐོབ་ནས་བར་དོ་ལ་ཆོས་ཉིད་ངོས་
ཟིན་པས་འཁོར་བར་འཁྱམས་མི་སྲིད་པ་ཡིན་ནོ། །ལྔ་པ་འཆི་ཁ་མའི་བར་དོ་ལ་འཆི་བ་ལ་མི་འཚེར་
བར་ཨ་ནེ་བྱམས་མའི་ཁྱིམ་དུ་ཚ་བོ་འགྲོ་བ་ལྟ་བུ་ནི། འཆི་བ་ལ་བྲོད་པ་བསྐྱེད་ལ་ཆོས་ཉིད་གསལ་དག་
གི་བྱི་དོར་བྱ། ནད་ཀྱིས་བཏབ་ནས་འཆི་བའི་དུས་བྱུང་བའི་ཚེ། འབྱུང་བ་རིམ་གྱིས་ཐིམ་ནས་འགག་པའི་
དུས་དེ་འཆི་ཁའི་བར་དོ་བྱ་བ་ཡིན་ཏེ། དང་པོ་ས་ཆུ་ལ་ཐིམ་པས་ལུས་མི་ཐེག །ཆུ་མེ་ལ་ཐིམ་པས་ཁ་སྣ་
སྐམ། མེ་རླུང་ལ་ཐིམ་པས་དྲོད་ཆད། རླུང་ཡིད་ཀྱི་རྣམ་པར་ཤེས་པ་ལ་ཐིམ་པས་དབུགས་གཏུགས་ནས
དབུགས་རྔུབ་མི་ཤེས། རྣམ་པར་ཤེས་པ་འོད་གསལ་ལ་ཐིམ་པས་དབུགས་ཀྱི་འགྱུ་བ་ཆད་ནས་ནང་
ཆོས་ཉིད་འོད་གསལ་གྱི་ངང་ལ་རྣམ་རྟོག་མེད་པར་གནས་སོ། །དེ་ལ་གོང་གི་འཆི་རྟགས་དེ་རྣམས་བྱུང་
བ་དང༌། འཁོར་བའི་རྣམ་རྟོག་ལ་རྟག་པ་དང་ཞེན་པ་མི་བྱ་བར་རྫས་དང་ཡོ་བྱད་ཅི་ཡོད་པ་དཀོན་ཆོག་
ལ་བསྔོའོ། དཔེར་ན་ཨ་ནེ་མོ་བྱམས་མའི་ཁྱིམ་དུ་ཚ་བོ་འགྲོ་བ་མི་འཚེར་བར་བྲོད་པ་བཞིན་ནམ། མ་པང་དུ་
བུ་ཆུང་ཞོ་འཐུང་བ་ལ་བྲོད་ནས་རྒྱུག་པ་ལྟར། གོང་དུ་སྐྱེ་ཤིའི་བར་དོ་ལ་བླ་མ་དམ་པ་ལ་གདམས་ངག་
- 260 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཐོབ་ནས། རང་གི་རིག་པ་ཐུགས་རྗེ་ཆེན་པོའི་ཐུགས་ཡེ་ཤེས་གསལ་སྟོང་དུ་ངོ་ཤེས། བར་དུ་ཉམས་ལེན་
བྱས་པས་ཉོན་མོངས་པ་དང་རྣམ་པར་རྟོག་པ་ཐམས་ཅད་རང་གྲོལ་དུ་སོང་ནས། ཀུན་གཞི་ལས་དང་
ལས་ཀྱི་བག་ཆགས་མ་བཞག་པས་རང་སར་དག །འཁོར་བ་ཀ་དག་ཏུ་རྟོགས་པས་འཁོར་བ་ལ་ཉམ་མི་
ང་། རང་སེམས་ཐུགས་རྗེ་ཆེན་པོའི་དགོངས་པ་དང་ལྡན་པས་སེམས་ཅན་གྱི་དོན་བྱེད་པ་ལ་བྲོད་པ་
སྐྱེའོ། །དེ་ཡང་རང་(༡༥༦བ)ཉིད་འཆི་བ་འདུག་སྙམ་པ་དང་། རིག་པ་ཆོས་ཉིད་རང་གྲོལ་ངང་ལ་ལྷན་ལྷན་
བཞག་གོ །ནད་ཀྱི་ཟུག་རྔུ་ཆེ་ན་རང་ཤར་རང་གྲོལ་དུ་བཏང་ངོ༌། །ནད་ཀྱི་ཟུག་རྔུ་སྔ་མ་སྐྱེས་པ་རང་
ཤར་ཕྱི་མ་སྐྱེས་པ་རང་གྲོལ་ནད་དང་རིག་པ་གཉིས་ཀ་ཕྱིར་རྟེན་མེད་དུ་བུན་བུན་བཏང་ངོ༌། །ནད་ཀྱི་
ཟུག་རྔུ་ཆུང་ཞིང་ཤེས་པ་མི་གསལ་བར་བྱིན་གྱིས་བརླབས་ན་རིག་པ་འབད་ལ་གཡེར་ཞིང་ཆོས་ཉིད་
གསལ་དག་ཀློང་དུ་བྱི་དོར་བྱའོ། །ཡང་ན་བླ་མའམ་གྲོགས་ཀྱིས་གསལ་བཏབ་ཆོས་ཉིད་སྟོང་གསལ་
འཛིན་མེད་ཀྱི་ངང་དུ་ཕྱལ་ལེ་བཏང་ངོ༌། །དབང་པོ་རབ་དེས་གྲོལ་ཏེ་དབུགས་ཆད་པ་དང་རིག་པ་བརྒྱལ་
བའི་འོད་གསལ་དང་། ཆོས་ཉིད་རང་བཞིན་གྱི་འོད་གསལ་འདྲེས་པས་འོད་དང་འོད་འདྲེས་ནས་ཡལ་
བ་ལྟར། སྔར་ཞེན་གྱི་བག་ཆགས་ཀྱི་རྟོག་པས་བར་མ་ཆོད་ཆོས་ཉིད་སྟོང་གསལ་ཆོས་ཀྱི་སྐུ་སངས་རྒྱས་
ཏེ་བར་དོ་མེད་པར་གྲོལ་ལོ། །དྲུག་པ་སྲིད་པའི་བར་དོ་ལ་ཡུར་བ་རྐང་ཆད་ལ་ཝ་བཙུགས་པ་ལྟ་བུ་ནི།
ཆོས་ཉིད་རྒྱུན་མཐུད་ལ་སྐུ་གསུམ་སངས་རྒྱས་ཀྱི་ས་ལ་བཟུང་། ཕྱི་དབུགས་ཆད་དབང་པོ་ཚོགས་དྲུག་
གི་སྣང་བ་འགགས་ནས་ལུས་ལེན་པའི་བར་དོ་སྲིད་པའི་བར་དོ་བྱ་བ་ཡིན་བར་དོ་ཡུན་རིང་ཤོས་ལ་
ཞག་བདུན་ཕྲག་བདུན་གནས་ཤིང་། ཞག་བདུན་ཙམ་དུ་རིག་པ་བརྒྱལ་ནས་བག་ལ་ཞ་བའི་ཚུལ་དུ་
གནས། དེའི་དུས་སུ་ཆོས་སྐུའི་སྣང་བ་འཆར་ཏེ། ཐུགས་རྗེ་ཆེན་པོའི་རྣལ་འབྱོར་པས། རབ་གསལ་སྟོང་
ཆོས་ཉིད་ཀྱི་དོན་བརྟན་པས་དེའི་དུས་སུ་ཆོས་སྐུར་གྲོལ་ཏེ་བར་དོར་སྣང་བ་མི་འཆར་རོ། །དེ་ནས་ཞག་
བདུན་ནས་ ལོངས་ སྐུའི་སྣང་བ་འཆར་ཏེ། རིག་པ་བརྒྱལ་བ་དེ་ སངས་རྒྱས་ནས་སྔོན་དུས་ཀྱི་ཤ་
གཟུགས་དེ་ཡིན་སྙམ་པ་བྱེད། ལུས་དེ་མེད་ཅིང་ལུས་ཀྱི་གྲིབ་མའང་མེད་དེ་རྨི་ལམ་གྱི་ལུས་དང་འདྲ།
ལུས་མེད་པས་དབང་པོ་ལྔ་མེད་ཀྱང་སེམས་ཀྱི་དུས་དེ་ལ་དབང་པོ་ཚོགས་དྲུག་གི་སྣང་བ་ཡོད་ཤ་ཁྲག་
- 261 -



མ་ཎི་བཀའ་འབུམ།
གིས་རྡོས་པའི་ལུས་མ་ཡིན་པས། ཡིད་ཀྱི་ལུས་དེ་ཁམས་གསུམ་ཐམས་ཅད་དུ་ཐོགས་མེད་དུ་འཆར་
དེའི་དུས་སུ་སྔར་མ་མཐོང་སྟེ་ཡུལ་ཞིང་ཁམས་རྣམ་པར་དག་པ་མཐོང་། སྨྲ་མ་མྱོང་བའི་ཆོས་སྨྲ་སྟེ་ཆོས་
སྤྱི་དང་རང་གི་མཚན་ཉིད་ཀྱི་ཆོས་སྨྲ་ཤེས་(༡༥༧ན)པའི་སྣང་བ་འཆར། ཐུགས་རྗེ་ཆེན་པོའི་རྣལ་འབྱོར་
པ་འབྲིང་དེར་གྲོལ་ཏེ། སྣང་བ་སྐུའི་ཁྱེར་སོ་ལ་བརྟན་པ་ཐོབ་ནས་སྣང་བ་ཐམས་ཅད་ཐུགས་རྗེ་ཆེན་པོའི་
ཞིང་ཁམས་དང་སྐུར་འཆར། གྲག་པ་གསུང་གི་ཁྱེར་སོ་ལ་བརྟན་པ་ཐོབ་ནས་སྒྲ་ཐམས་ཅད། ཨོཾ་མ་ཎི་པདྨེ་
ཧཱུྃ་ཞེས་པའི་ཡི་གེ་དྲུག་པའི་སྒྲར་འཆར། དྲན་རྟོག་ཐུགས་ཀྱི་ཁྱེར་སོ་ལ་བརྟན་པ་ཐོབ་ནས་དུག་ལྔ་ཡེ་ཤེས་
ལྔར་འཆར། ཞེ་སྡང་མེ་ལོང་ལྟ་བུ་གསལ་ལ་མ་བསྒྲིབས་པར་འཆར། གཏི་མུག་ཆོས་ཀྱི་དབྱིངས་ཀྱི་ཡེ་ཤེས་
གསལ་ལ་མ་འགགས་པར་འཆར། ང་རྒྱལ་མཉམ་པ་ཉིད་ཀྱི་ཡེ་ཤེས་ཆོས་ཉིད་མཉམ་པ་རིས་མེད་
འཆར། འདོད་ཆགས་སོ་སོར་རྟོག་པའི་ཡེ་ཤེས་གསལ་ལ་མ་འདྲེས་པར་འཆར། ཕྲག་དོག་བྱ་བ་གྲུབ་
པའི་ཡེ་ཤེས་སེམས་ཅན་གྱི་དོན་ལ་ཐུགས་རྗེ་རྒྱུན་ཆད་མེད་པར་འཆར་རོ། །ཐུགས་རྗེ་ཆེན་པོའི་སྐུ་རྒྱན་
ཆ་ལུགས་གསུང་མ་འགགས་རང་བྱུང་ཐུགས་སྟོང་པ་དང་སྙིང་རྗེ་དབྱེར་མེད་པ་རྒྱུན་ཆད་མེད་པར་
ལོངས་སྤྱོད་རྫོགས་པའི་སྐུར་གྲོལ་ལོ། །དབང་པོ་འབྲིང་པོའི་གྲོལ་ལུགས་སོ། །ཤི་ནས་ཞག་བཅུ་བཞི་
ལོན་ནས་ཉི་ཤུ་རྩ་གཅིག་གི་བར་གྱི་ཞག་བདུན་ལ་སྤྲུལ་སྐུའི་སྣང་བ་འཆར་ཏེ། རིག་པ་ཤིན་ཏུ་གསལ་
བས་མ་ཤི་བའི་དུས་བས་བདུན་འགྱུར་གྱིས་བཀྲ་བ་ཅིག་འོང་སྟེ། ང་མ་ཤི་བ་ཡིན་པ་ལ་ཕ་མ་དང་གཉེན་
བཤེས་རྣམས་ངུ་འབོད་བྱེད་པ་མཐོང་སྟེ། མ་དུ་བྱས་ནས་རེག་པའམ་བྲིད་ཀྱང་མི་ཉན་པ་སོགས་འབྱུང་
སྟེ། ཕ་མ་ཡུལ་དང་ཁང་ཁྱིམ་བུ་ནོར་གྱི་སེམས་དེ་ཀོ་རོ་རོ་འོང་ངོ༌། །ཞག་ཉེར་གཅིག་ནས་
་ནས་ཤི་བ་ཤེས་ཏེ་
རིག་པ་ཡུལ་ལ་འཇུག་པ་ནི་ལུས་རུལ་བ་མཐོང་བའམ། ལུས་མ་རྙེད་ནས་སྡུག་བསྔལ་དཔག་ཏུ་མེད་དེ།
དེའི་ཚེ་ཡི་དམ་གྱི་ལྷ་ཐུགས་རྗེ་ཆེན་པོ་བསྒོམས་པ་དེ་དྲན་ན་ལུས་སྤྲུལ་པའི་སྐུར་གྲོལ་བའི་དུས་ཡིན་ནོ། །
ཞག་ཉི་ཤུ་རྩ་གཅིག་ནས་ཉེར་བརྒྱད་ཀྱི་བར་ལ་ཡིད་འཁྲུགས་ནས། འཇིགས་པའི་སྒྲ་འབྱུང་སྟེ། མེ་སྒྲ། ཆུ་
སྒྲ། རླུང་སྒྲ། ས་སྒྲ། འདུས་པའི་སྒྲ་ལྔ་ལས། འདོད་ཆགས་ཞེ་སྡང་གཏི་མུག་གསུམ་གྱི་སྒྲ་ལ་སོགས་པ་འབྱུང་
བས་(༡༥༧བ)ཤིན་ཏུ་ཡིད་འཁྲུགས་བྱེད་སྔངས་ནས་འབྲོས་པའི་སྣང་བ་འཆར་རོ། །དེའི་དུས་སུ་ཨོཾ་མ་
- 262 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཎི་པདྨེ་ཧཱུཾ་ཞེས་པའི་སྙིང་པོ་ཡི་གེ་དྲུག་པ་དྲན་པར་བྱས་ནས་གྲག་པ་གསུང་གི་ཁྱེར་སོ་ལམ་
ལམ་དུ་འཁྱེར་
བར་བྱའོ། །ཞག་ཉེར་བརྒྱད་ནས་སུམ་སུ་སོ་ལྔའི་བར་དུ་འོད་རྣམ་པ་ལྔ་རུ་འཆར་ཏེ་འོད་དུ་འཐུམས་
ནས་མི་ཐར་བའི་སྣང་བ་འབྱུང་ངོ༌། །དེའི་དུས་སུ་དྲན་རྟོག་ཐུགས་ཀྱི་ཁྱེར་སོ་རང་ཤར་རང་གྲོལ་གྱི་དོན་
དྲན་པས་ལམ་དུ་འཁྱེར་རོ། །ཞག་སུམ་ཅུ་སོ་དྲུག་ནས་བཞི་བཅུ་ཞེ་གཉིས་ཀྱི་བར་ལ་འོད་རྣམ་པ་ལྔ་ལ་
ལམ་དྲུག་འཆར་ཏེ། ལམ་དཀར་པོ་ལ་ཕྱིན་ན་ལྷའི་སྣང་བ་འཆར། ལམ་ལྗང་ལ་ཕྱི་ན་ལྷ་མ་ཡིན་གྱི་སྣང་
འཆར། ལམ་སེར་པོ་ལ་ཕྱིན་ན་མིའི་སྣང་བ་
བ་ལམ་ནག་པོ་ལ་ཕྱིན་ན་དུད་འགྲོའི་སྣང་བ་འཆར། ལམ་
ཐལ་སྐྱ་ལ་ཕྱིན་ན་ཡི་དྭགས་ཀྱི་སྣང་བ་འཆར། ལམ་དམར་ནག་ལ་ཕྱིན་ན་དམྱལ་བའི་སྣང་བ་འཆར་རོ། །
དེའི་དུས་སུ་བླ་མ་ཡི་དམ་མཁའ་འགྲོ་ལ་གསོལ་བ་འདེབས་པ་དྲན་པ་གལ་ཆེ་སྟེ། དེ་དྲན་ན་ལུང་སྟོན་
ཏེ་ཁྱོད་ཀྱི་ཡི་དམ་གྱི་ལྷ་ནི་ཐུགས་རྗེ་ཆེན་པོ་ཡིན་ནོ། །སྙིང་པོ་ཨོཾ་མ་ཎི་པདྨེ་ཧཱུྃ་ཞེས་པ་འདི་ཡིན་ནོ། །
ལམ་དཀར་པོ་ལ་སོང་ཅིག །ཁྱོད་ཀྱི་སྐྱེ་གནས་འདི་ཡིན་ནོ། །ལུས་འདི་ཡིན་ནོ། །ཆོས་འདི་ཡིན་ནོ། །
ཞེས་པ་ལ་སོགས་པའི་ལུང་སྟོན་པ་འོང་ངོ༌། །དེའི་དུས་སུ་ལྷན་ཅིག་སྐྱེས་པའི་ལྟས་དགེ་བ་དང༌། ལྷན་
ཅིག་སྐྱེས་པའི་འདྲེས་མི་དགེ་བ་ཟློ་བའི་སྣང་བ་འཆར་ཞིང་བླ་མ་ཡི་དམ་ལྷས་རྒྱལ་ཁ་བཟུང་ནས་མཐོ་རིས་
སུ་ལམ་སྟོན་ནོ། །དབང་པོ་ཐ་མ་དེར་གྲོལ་ནས་སྐྱེ་བ་ཕྱི་མ་ཆོས་དང་ཕྲད་དེ་ལས་ཀྱི་འཕྲོ་ལེན་ནོ། །ཞག་བཞི་
བཅུ་ཞེ་གསུམ་ནས་ཞེ་དགུའི་བར་ལ་ལུས་ལེན་ཏེ་སྣང་བ་འགྱུར་ནས། གང་དུ་སྐྱེ་བའི་ལུས་དེ་ཡིན་པ་སྙམ་
བྱེད་ཅིང་ལས་ཀྱིས་དེད་ནས་མངལ་ཁར་འགྲོའོ། །དེ་དག་ནི་བར་དོར་ཞག་བདུན་ཕྲག་བདུན་གནས་པའི་
དབང་དུ་བྱས་པ་ཡིན་ལ། ཡུན་དེ་ཙམ་མི་གནས་པར་བསྟན་པ་ནི་བར་དོར་ཡི་དམ་དང་སྙིང་པོ་དྲན་ན་དེར་
གྲོལ་བར་འགྱུར་རོ། །ཐུགས་རྗེ་ཆེན་པོའི་བར་དོ་མུན་སེལ་སྒྲོན་མེའི་ཞལ་གདམས་སོ། །སྤྱི།། ༎
(༡༥༨ན)ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། ཐུགས་རྗེ་ཆེན་པོའི་རྣལ་འབྱོར་
པས། གལ་ཏེ་གློ་བུར་དུ་འཆི་རྟགས་བྱུང་ན་འཕོ་བར་བྱ་སྟེ། འཆི་རྟགས་ལ་མང་ན་ཡང་། གློ་བུར་འཆི་
རྟགས་བཞི་ལ། མཐོང་བ་གསལ་བྱེད་འོད་ཉམས་པ་ཞེས་བྱ་སྟེ་མིག་བཙིར་པས་འོད་ཀྱི་ཀོར་ཀོར་མེད་
ན་འཆི། ཐོས་བྱེད་དབང་པོ་སྒྲ་ཉམས་པ་ཞེས་བྱ་སྟེ་རྣ་བ་གཉིས་བཀག་ནས་ལག་མཐིལ་གྱིས་མནན་
• 263



མ་ཎི་བཀའ་འབུམ།
པས་འུར་སྒྲ་མེད་ན་འཆི། གནམ་སའི་ཀ་གདུང་ཆད་པ་ཞེས་བྱ་སྟེ་ལག་པ་ནམ་མཁའ་ལ་ཕྱར་བས་
མཁྲིག་མ་ནས་བར་ཆད་འདུག་ན་འཆི། བདུད་ཀྱི་མི་རེང་ལངས་པ་ཞེས་བྱ་སྟེ་ལག་པ་གཉིས་སོར་མོ་
སྦྱར་ནས་བཏེག་པས་གཞན་མ་འགུལ་བར་སྲིན་ལག་བཏེག་ན་འཆི། དེ་རྣམས་འཛོམ་ན་མྱུར་དུ་འཆིའོ། །
རེ་རེ་ཙམ་རྟེན་འབྲེལ་གྱིས་བཟློགས་ཏེ་ནད་མེད་ཀྱང་བརྟག་པར་བྱའོ། འཕོ་བ་ལ་དྲུག་སྟེ། དབང་པོ་
རབ་རང་བཞིན་གྱིས་འཕོ་བ་དང་། དབང་པོ་འབྲིང་ལམ་གྱིས་འཕོ་བ་དང༌། དེ་ལ་སྐུ་ཕྱག་རྒྱ་ལ་འཕོ་བ་
དང་། གསུང་ཡིག་འབྲུ་ལ་འཕོ་བ་དང་། ཐུགས་ཐིག་ལེ་ཆོས་ཀྱི་སྐུ་ལ་འཕོ་བ་དང་། ས་བོན་ཡི་གེ་
ཧྲིདཀར་པོ་ལ་འཕོ་བ་དང་། དབང་པོ་ཐ་མ་སེང་གེ་རྣམ་རོལ་གྱི་ཕྱག་རྒྱས་བཙན་ཐབས་སུ་འཕོ་བའོ། །
དེ་ལ་དབང་པོ་རབ་རང་བཞིན་གྱིས་འཕོ་བ་ནི། སྐྱེ་ཤི་མེད་པའི་སེམས་ཉིད་ལ་འཕོས་པ་དང་མ་འཕོས་
པ་གཉིས་མེད་དེ། སེམས་ལ་དང་པོ་རྒྱུ་རྐྱེན་གྱིས་བསྐྱེད་པ་མེད། བར་དུ་གང་དུ་ཡང་གྲུབ་པ་མེད་། ཐ་
མ་གང་ཏུ་ཡང་འགྲོ་བ་མེད། སྐྱེ་བ་དང་འགག་པ་མེད་པར་རྒྱུན་དུ་གནས་པས་སྐྱེ་བ་དང་འཆི་བའི་མིང་
ཡང་མེད་དོ། །འཁོར་བ་སེམས་སུ་ཤེས་སེམས་སྟོང་པ་ཆོས་ཀྱི་སྐུ་ཡིན་པས། འཁོར་བ་དང་མྱ་ངན་ལས་
འདས་པ་ལས་ཆོས་ཀྱི་སྐུ་ཡང་དངོས་པོར་མ་གྲུབ། མནར་མེད་དམྱལ་བ་ཡང་རང་གི་སེམས་རྡོ་རྗེའི་སྐུ་
དང་དམྱལ་བར་མཉམ། རིག་པ་མ་འཁྲུལ་ཆོས་ཀྱི་དབྱིངས་སུ་ཡལ་བས་དུག་ལྔ་རང་དག་རང་གྲོལ་
བས་ཤིང་ཟད་པའི་མེ་རྒྱུ་རྐྱེན་དང་བྲལ་བ་ལྟར། ཐུགས་རྗེ་ཆེན་པོ་སྒོམ་པའི་རྣལ་འབྱོར་(༡༥༨བ)པས།
རྡོས་པའི་ཕུང་པོ་ལུས་བོར་ནས་སེམས་ཉིད་ངང་དུ་ཡལ། དཔེར་ན་བུམ་པའི་ནང་གི་ནམ་མཁའ་ཆུང་ངུ་
དེ་བུམ་པ་ཆག་པས་ནམ་མཁའ་ཆེན་པོ་དག་པ་ལྟ་བུ་ཡིན་ནོ། །སེམས་ཉིད་རང་གྲོལ་ཡེ་ཤེས་ཆེན་པོར་
རྫོགས་སོ། །དེ་ནི་དབང་པོ་རབ་རང་བཞིན་གྱིས་འཕོ་བ་ཡིན་ནོ། །དབང་པོ་འབྲིང་གིས་དེ་ལྟར་མ་ཤེས་
ན་འཕོ་བ་ལ་བཞི་སྟེ། དང་པོ་ཐུགས་རྗེ་ཆེན་པོའི་སྐུ་ལ་འཕོ་བ་ནི། རང་འཆི་བར་ཤེས་པའི་དུས་སུ་སྔོན་
དུ་འགྲོ་བ་བླ་མ་དང་དཀོན་མཆོག་ལ་མཆོད་པ་འབུལ། །འགྲོ་དྲུག་ལ་སྦྱིན་གཏོང་བཏང་། རྫས་དང་ཡོ་
བྱད་ལ་ཚོགས་སོག་བྱ། འཆི་བ་ལ་མི་འཚེར་བར་བྲོད་པ་བསྐྱེད་ལ། དང་པོ་ཁོ་ན་ལུས་བསྲང་ལ་མདུན་
གྱི་ནམ་མཁའ་ལ་ཐུགས་རྗེ་ཆེན་པོ་འོད་ཀྱི་སྐུར་སྤྱན་དྲངས་ལ་མོས་གུས་དྲག་པོ་བྱ། མི་འབྲལ་རྩེ་གཅིག་
- 264 -



ངང་ལ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཏུ་འགྲོགས་པར་དམ་བཅས་ལ། རིག་པ་ལྟེ་བ་ནས་རླུང་དང་ལྷན་ཅིག་བརྔུབས་ནས་བསྡུས་ལ་ཐུགས་རྗེ་
ཆེན་པོའི་ཐུགས་ཀར་འཕང་ངོ་། ཤ་ཁྲག་གི་ལུས་འདི་བོར་ནས་འཇའ་ཚོན་ལྟ་བུའི་སྐུ་ཐོབ་ནས་ཐུགས་
རྗེ་ཆེན་པོའི་ཞིང་ཁམས་སུ་སངས་རྒྱས་པར་འགྱུར་རོ། །གཉིས་པ་ཡིག་འབྲུའི་འཁོར་ལོ་ལ་འཕོ་བ་ནི།
ཡི་གེ་དྲུག་པའི་འཁོར་ལོ་ནམ་མཁར་བསྐྱེད་དེ། འཁོར་ལོ་སེར་པོ་རྩིབས་དྲུག་ལ་དབུས་སུ་ཧཱིདཀར་
པོའི་འོད་དང་ལྡན་པ། རྩིབས་དྲུག་ལ། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་དཀར་པོ་བསམ། རང་
གི་ཕུང་པོ་ཟོ་སྟོང་ལྟ་བུར་བསམས་ལ་སྤྱི་བོ་ཚངས་པའི་བུ་ཁ་ཁ་ཕྱེ་ལ། འོད་ཟེར་འཇའ་ཚོན་ལྟ་བུ་ལ་
རིག་པ་འཁྲིལ་ནས་ཚངས་པའི་བུ་གར་འདོན། ཡི་གེ་དྲུག་པའི་འཁོར་ལོ་ལ་བསྟིམ། གསུང་ཡིག་འབྲུའི་
ལ་རྒྱུན་དུ་གནས་དེ་ནི་གསུང་ལ་འཕོ་བའི་མན་ངག་གོ །གསུམ་པ་ཐུགས་ལ་འཕོ་བ་ནི། ཐིག་ལེ་
དམར་པོ་སྲན་མ་ཙམ་ཅིག་ཏུ་བདག་གི་རིག་པ་དེ་གྱུར་ནས་ཕྱི་ནང་གི་རླུང་ཐིག་ལེ་དང་མི་འབྲལ་བ་
དང༌། ཐིག་ལེ་སྤྲོས་པ་དང་བྲལ་བ་དེ་ལས་མི་འགྱུར་བར་དེའི་ངང་ལ་རང་བཞིན་གྱིས་འོད་གསལ་བ་མ་
འགགས་པ། ཐིག་ལེའི་ངོ་བོ་མི་འགྱུར་བ་གྲྭ་ཟུར་མེད་པ་ཆོས་ཀྱི་སྐུའོ། །དེ་ནི་ཐུགས་ལ་འཕོ་བའི་མན་
ངག་གོ །བཞི་པ་ཡིག་འབྲུ་ལ་འཕོ་བ་ནི་(༡༥༩ན)རླུང་དང་ཤེས་པ་གཅིག་ཏུ་བསྲེས་ཏེ་ཡི་གེ་ཧཱུྃ་དཀར་
པོ་གཅིག་ལ་ཤེས་པ་གཏད་ལ། ཨ་ཝ་དྷུ་ཏཱི་ཁ་ཕྱེས་ལ་འོག་རླུང་དྲག་ཏུ་བསྔམས་ནས་འཐེན་པའི་རླུང་
གིས་ཤེས་པ་ཡར་སྦར་ལ། སྤྱི་གཙུག་བདེ་བ་ཆེན་པོའི་འཁོར་ལོར་ཧཱིདཀར་པོའི་རྣམ་པ་ཅན་གྱིས་
བཏོན་ལ། སུམ་ཅུ་རྩ་གསུམ་གྱི་ལྷ་གནས་སམ་ཡང་ན་ཐུགས་རྗེ་ཆེན་པོའི་ཐུགས་ཀར་བསྐྱལ་ལོ།
དབང་པོ་ཐ་མའི་འཕོ་བ་ནི། སེང་གེ་རྣམ་གྲོལ་གྱི་ཕྱག་རྒྱས་དབང་པོའི་སྒོ་བཀག་པ་ནི། མཛུབ་མོ་གཉིས་
ཀྱི་རྣ་བ་གཉིས་བལྟབ་ལ་དགབ་མཐེ་བོང་གཉིས་ཀྱིས་ཁ་བཀག་ལ། འཕེན་པའི་རླུང་གི་ཤེས་པ་ཡར་
བཏེག་ལ། སྤྱི་བོའི་ཚངས་བུག་ཁ་ཕྱེ་ལ་རིག་པ་རྟེན་མེད་དུ་རྒྱངས་ཀྱིས་འཕོའོ། རིགས་དྲུག་གནས་སུ་
མི་སྐྱེ་བར་སངས་རྒྱས་སུ་སྐད་ཅིག་གིས་འགྲོའོ། །དེ་ནི་དབང་པོ་ཐ་མའི་འཕོ་བའོ། །སྤྱིར་འཕོ་བ་ལ་
རླུང་སྦྱངས་པ་གལ་ཆེ་སྟེ། རླུང་ལ་ཡེ་ཤེས་ཀྱི་རླུང་དང༌། ལས་ཀྱི་རླུང་གཉིས་སོ། །ཡེ་ཤེས་ཀྱི་རླུང་སྣ་
བུག་གཡོན་ནས་རྒྱུ་ཞག་གཅིག་ལ་རླུང་ཉི་ཁྲི་ཆིག་སྟོང་རྒྱུ་ལ། ཡེ་ཤེས་ཀྱི་རླུང་དང་ལས་ཀྱི་རླུང་ཕྱེད་ཕྱེད་
- 265 -



མ་ཎི་བཀའ་འབུམ།
རྒྱུ་སྟེ། ཡེ་ཤེས་ཀྱི་རླུང་ཁྲི་ཚོ་གཅིག་དང་ལྔ་བརྒྱ་ལས་ཀྱི་རླུང་ཁྲི་ཚོ་གཅིག་དང་ལྔ་བརྒྱ་རྒྱུའོ། སྣ་བུག་གཉིས་
ཀ་ནས་རྒྱུ་བའི་དུས་སུ་ཨ་ཝ་དྷུ་ཏཱི་ནས་རྒྱུ་བས་
བས་ཆོས་ཉིད་ཀྱི་རླུང་ཡིན་ཏེ། དེ་ནི་རླུང་འཕོ་བའི་དུས་སུ
སྐད་ཅིག་མ་གཉིས་གསུམ་བཞི་ལྔ་རྒྱུ་སྟེ། དེའི་དུས་སུ་ཆོས་ཉིད་དངོས་བཟུང་ལ་རིག་པ་གསལ་དག་ཏུ་
གནས་སོ། །རླུང་བཟུང་བ་ལ་གསུམ། རླུང་གཞུ་ལྟར་དགུག་སྟེ་སྟེང་རླུང་ཐུབ་ཐང་དུ་མནན་ནོ། །རླུང་
མདའ་ལྟར་འཕང་སྟེ་ཕྱིར་ཐུབ་ཐང་དུ་འཕང་། རླུང་བུམ་པ་ལྟར་བསྐྱིལ་ཏེ་བར་དུ་སྟེང་རླུང་འོག་རླུང་
བསྡུས་ལ་ཐུབ་ཐང་དུ་བཟུང་། རླུང་འཁོར་ལོ་ལྟར་བསྐོར་ཏེ་རང་ཉིད་ཐུགས་རྗེ་ཆེན་པོར་བསྒོམས་པའི་
ནང་སྟོང་པ་ན་ཡར་ལ་རྩ་རོ་མ་བརྐྱང་མ་ཨ་ཝ་དྷུ་ཏི་གསུམ་གདུང་བཏང་བ་བཞིན་རྩེ་མོ་ཡར་རྩེ་མིག་
ལྐོག་ཏུ་ཟུག །མར་རྩེ་ཆུ་སོར་ཟུག །ཨ་ཝ་དྷཱུ་ཏཱིའི་ནང་ནས་སྦར་ཞིང་རླུང་སྦྱང་ངོ༌། །མར་རྩེ་མཚན་མ་ལ་
ཟུག་པས་རླུང་མར་འདོན་པའི་དུས་སུ་ཨ་ཝ་དྷུ་ཏཱིར་བཟུང་། རླུང་སྦྱོར་བའི་དུས་སུ་ཨ་ཝ་དྷཱུ་ཏཱིའི་ནང་
(༡༥༩བ)ནས་ཡར་སྦར་ཞིང་རླུང་སྦྱང་ངོ༌། །རླུང་མ་སྦྱངས་ན་འཕོ་བ་གནད་དུ་མི་ཚུད་པས་རླུང་སྦྱང་བ་
གལ་ཆེའོ། །སྤྲུལ་པའི་རྒྱལ་པོའི་འཕོ་བའི་ཞལ་གདམས། །སྤྱི།། །། གཉིས་པོ་དེ་འཆི་ཁ་མ་ལ་གདམས་པའི་ཞཔ་
གདམས་སོ། །
ཐུན་མོང་དང་ཁྱད་པར་གྱི་ཞལ་གདམས་གཉིས།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས་སུམ་ཅུ་སོ་དྲུག་ལ། དང་པོ་ཁོ་ན་སྔོན་དུ་འགྲོ་བ་བཞིའི་
ཡན་ལག་དྲུག་ལ་ཐུགས་རྗེ་ཆེན་པོ་བསྒོམ་པར་འདོད་པ་དེས་དད་པ་བརྟན་པོས་བཞི་བཟུང་ནས་ཆོས་
ལས་མི་འགྱུར་བར་བྱའོ། །གཉིས་པ་གུས་པ་དང་ལྡན་པས་བླ་མ་ཐུགས་རྗེ་ཆེན་པོའི་ལྟ་དགོངས་དང་
ལྡན་པ་བསྟེན་ལ་དགོངས་པ་ལོན་པར་བྱའོ། །གསུམ་པ་མོས་པ་དང་ལྡན་ཐུགས་རྗེ་ཆེན་པོའི་ཆོས་ལ་
ཡིད་ཆེས་ཤིང་ཐེ་ཚོམ་དང་ཡིད་གཉིས་མི་བྱ་བར་དང་དུ་བླང་ངོ༌། །བཞི་པ་བརྩོན་འགྲུས་དང་ལྡན་པས་
266 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཉམས་ལེན་ལེ་ལོར་མི་བཞག་ཅིང་སྒྲུབ་པ་མཐར་དབྱུང་བར་བྱའོ། །ལྔ་པ་བསམ་པ་བཟང་པོས་རང་ལ་
སྡུག་བསྔལ་ལ་སོགས་པའི་རྐྱེན་བྱུང་ཡང་ཡིད་སྐྱོ་བ་མེད་པར་རང་གི་ལས་ངན་དུ་བསམས་ལ་ཆོས་ལ་
བློ་མི་ལྡོག་པར་བྱའོ། །དྲུག་པ་རང་གི་ཡོན་ཏན་ལ་ང་རྒྱལ་དུ་མི་ལྟ་བར་གཞན་ལ་ཕྲག་དོག་སྤངས་ཏེ་
ཆོས་གང་ལ་ཡང་སྐུར་པ་མི་གདབ་པར་བྱའོ། །སྤྱི་དོན་གཉིས་པ་ཆོས་ཀྱི་ཚུལ་མི་ཉམས་ཤིང་གཞན་རྗེས་
སུ་བཟུང་བའི་ཡན་ལག་དྲུག་ལ། དང་པོ་ཐོག་མ་ཉིད་ནས་རྣམ་པ་ཀུན་དུ་གཞན་གྱི་སྐྱོན་ལ་མི་རྟོག་ཅིང་
ཉེས་པ་མི་བརྗོད་སྐུར་པ་མི་གདབ་པར་བྱའོ། །གཉིས་པ་རང་ལ་ཡོན་ཏན་ཅི་ཡོད་ཀྱང་རློམ་སེམས་མི་བྱ་
ཞིང་གཞན་ལ་སྙིང་རྗེས་ཟིན་པར་བྱས་ལ་ཡོན་ཏན་གྱིས་ཕན་གདགས་པར་བྱའོ། །གསུམ་པ་དུས་རྟག་
ཏུ་ངོ་ཚ་ཞེས་པ་དང་ཁྲེལ་ཡོད་པ་སྔོན་དུ་འགྲོ་བས་སྡོམ་པ་ལ་གནས་ཤིང་དམ་ཚིག་བསྲུངས་གཞན་ལ་
སྙིང་རྗེས་གཟུང་བར་བྱའོ། །བཞི་པ་ཡུན་དུ་འགྲོགས་པ་ལ་གསར་འགྲོགས་ཆེ་བ་དང་མཐོ་ལྟག་སྤངས་
ལ་རྟག་ཏུ་ཟུངས་ཐུབ་པ་ཕ་རོལ་གྱི་ཚུལ་དང་བསྟུན་ལ་ཐང
ཕ་རོལ་གྱི་ཚུལ་དང་བསྟུན་ལ་ཐབས་ཀྱིས་ཆོས་ལ་གཟུང་བར་བྱའོ། །ལྔ་པ་ཕ་
རོལ་གྱི་ཡུལ་གྱི་ལེན་པ་དང་གནས་སྐབས་(༡༦༠ན)ཀྱིས་གཞན་གྱི་རྒྱུད་ཚོད་དང་སྦྱར་ནས་ཆོས་གང་ལ་
གང་འོས་སུ་བསྟན་པར་བྱའོ། །དྲུག་པ་ཆོས་གཞན་ལ་ཁྱད་གསོད་དང་སྐུར་པ་མི་བཏབ་པར་ཐུགས་རྗེ་
ཆེན་པོའི་ཆོས་ༀ་མ་ཎི་པདྨེ་ཧཱུཾ་ཞེས་པ་འདིའི་ཡོན་ཏན་དང་བྱིན་རླབས་ཀྱི་ཆེ་བ་བཤད་ཅིང་འདིའི་སྒོར་
བཟུང་བར་བྱའོ། །སྤྱི་དོན་གསུམ་པ་ཐུགས་རྗེ་ཆེན་པོའི་ཆོས་དང་ཚུལ་མཐུན་པའི་ཡན་ལག་དྲུག་ལ།
དང་པོ་དུས་རྟག་ཏུ་འདོད་པ་ཆུང་ཞིང་ཆོག་ཤེས་པས་རྙེད་པ་དང་བཀུར་སྟི་ལ་ཆགས་ཞེན་ཆེ་ཞིང་འཛིན་
པ་དམ་པ་སྤང་བར་བྱའོ། །གཉིས་པ་ལེ་ལོ་དང་སྙོམ་ལས་སྤངས་ལ་བརྩོན་པ་དང་གྲིམས་ཀྱིས་ཉམས་
ལེན་རྒྱུད་ལ་བཀལ་བར་བྱའོ། །གསུམ་པ་བླ་མ་ལ་ཆོས་ཞུ་བའི་དུས་ཚོད་ཤེས་པས་ཟས་གསོལ་པ་
མནལ་ལོག་པ་ཕྱགས་མཛད་པ་བྱ་བས་བྲེལ་བ་དགོངས་པ་མཛད་པ་དང་། དེ་རྣམས་ཀྱི་དུས་ན་ཆོས་
དང་གཏམ་འདྲི་བར་མི་བྱའོ། །བཞི་པ་ཆོས་སུ་མི་འགྱུར་བའི་གཏམ་འཇིག་རྟེན་པའི་འཁྲུགས་པ་ལ་
སོགས་པ་ཕྱོགས་རིས་ཅན་གྱི་ལོ་རྒྱུས་མི་བྱ་བར་ནི་དེས་གསོང་པོར་ཉེས་པ་མེད་པའི་གཏམ་སྨྲ་བར་
བྱའོ། །ལྔ་པ་ཉོན་མོངས་པའི་སྐྱེ་བའི་རྐྱེན་བུད་མེད་དང་འདོད་ཆགས་ལ་སོགས་པའི་གཏམ་སྤེལ་ཞིང་
ཁ 267 -



མ་ཎི་བཀའ་འབུམ།
ཡིད་ལ་བྱེད་པ་སྤང་བར་བྱའོ། །དྲུག་པ་ཐུགས་རྗེ་ཆེན་པོའི་ཡང་སྙིང་ༀ་མ་ཎི་པདྨེ་ཧཱུཾ་ཞེས་པའི་སྙིང་པོ་
དྲན་པས་བསྐུལ་ཞིང་རང་གི་སྙིང་པོར་འགྲོ་བ་བསྟེན་ཤེས་པར་བྱའོ། །སྤྱི་དོན་བཞི་པ་ཐུགས་རྗེ་ཆེན་
པོའི་ཆོས་ལ་སྤྱོད་པའི་གང་ཟག་གིས་རང་ལ་བཞེངས་བསྐུལ་གདབ་པའི་ཡན་ལག་དྲུག་ལ། དང་པོ་རང་
མི་ལུས་གཙང་མ་ཐོབ་ཅིང་དབང་པོ་ལ་སྐྱོན་མ་ཞུགས་པར་བླ་མ་དམ་པ་དང་ཕྲད་ནས་ཆོས་ལ་སྤྱོད་པ་
དཀོན་སྙམ་དུ་བསམ་པར་བྱའོ། །གཉིས་པ་ཐུགས་རྗེ་ཆེན་པོའི་ཆོས་དང་ཕྲད་པས་བདག་གཞན་གྱི་དོན་
ཆེན་པོ་གྲུབ་པ་ཡིན་ནོ་སྙམ་ནས་སྤྲོ་བ་བསྐྱེད་ཅིང་ཉམས་སུ་བླང་བར་བྱའོ། །གསུམ་པ་འཇིག་རྟེན་གྱི་བུ་
ནོར་ལ་སོགས་པ་ལ་ངེས་པར་དོན་མེད་སྙམ་དུ་སྡུག་བསྔལ་གྱི་རྒྱུ་དང་རྩ་བར་ཤེས་པར་བྱས་ལ་ཆོས་
ཕྱོགས་སུ་ཅི་གྲུབ་བཏང་བར་བྱའོ། །བཞི་པ་དུས་རྟག་ཏུ་རང་གིས་ལོ་ལོན་པ་དང་རྒས་ཤིང་ཚེ་ལ་ལོང་
མེད་མྱུར་དུ་འཆི་བའི་འདུ་(༡༦༠བ)ཤེས་བཞག་ལ་རང་
རང་ལ་སྤྲོ་བ་བསྐྱེད་ཅིང་ཆོས་ལ་བརྩོན་འགྲུས་
བརྩམ་པར་བྱའོ། །ལྔ་པ་རང་གཞན་གྱི་སྡུག་བསྔལ་ཐམས་ཅད་འཁྲུལ་པ་ལས་བྱུང་ཞིང་རྨི་ལམ་སྒྱུ་མ་ལྟ་
བུ་ཡིན་པས། དུས་རྟག་ཏུ་འཆི་བ་དང་མི་རྟག་པ་བསམ་ལ་དགེ་སྦྱོར་གྱི་ལྕག་གིས་བྲབ་ཅིང་རྐྱེན་གང་
བྱུང་ཡང་ཐོག་འགྱེལ་གྱིས་བཅད་པར་བྱའོ། །དྲུག་པ་ཚེ་འདི་ཕྱི་གཉིས་ཀའི་སྐྱེལ་མར་ལྷ་ཐུགས་རྗེ་ཆེན་
པོ་ལ་བློ་བཀལ་ལ། སྙིང་པོ་ཨོཾ་མ་ཎི་པདྨེ་ཧཱུཾ་ཞེས་པ་འདི་ལ་འབད་པར་བྱའོ། །སྤྱི་དོན་ལྔ་པ་ཐུགས་རྗེ་
ཆེན་པོ་མྱུར་དུ་འགྲུབ་པར་བྱེད་པའི་ཡན་ལག་དྲུག་ལ། དང་པོ་ལུས་ངག་ཡིད་གསུམ་འདུ་འཛི་དང་
གཡེང་བས་ཁྱེར་བ་སྤངས་ལ་དབེན་པ་ལ་གནས་པར་བྱས་ཏེ་ཉམས་སུ་བླང་བར་བྱའོ། །གཉིས་པ་ཐུགས་
རྗེ་ཆེན་པོའི་སྒྲུབ་ཐབས་ཇི་ལྟ་བ་བཞིན་དུ་སྒྲུབ་ཅིང་ལྷ་མཉེས་པའི་མཆོད་བསྟོད་དང་གསོལ་བ་བཏབ་
པར་བྱའོ། །གསུམ་པ་ལྷ་མངོན་དུ་བྱ་བ་ལ། ལུས་ལྷ་རིག་སྔགས་ཡིད་ཏིང་ངེ་འཛིན་གསུམ་གྱི་སྒོ་ནས་
བརྩོན་འགྲུས་དང་འབད་པ་དྲག་པོས་བསྒྲུབ་པར་བྱའོ། །བཞི་པ་སེམས་གདེངས་དང་བཅས་པས་ཐུགས་
རྗེ་ཆེན་པོ་མ་གྲུབ་ཀྱི་བར་དུ་ལུས་དང་སྲོག་གི་ཕྱིར་ཡང་མ་བཏང་བར་དམ་བཅས་ནས་བསྒྲུབ་པར་བྱའོ། །ལྔ་
པ་རྨི་ལམ་ལ་སོགས་པ་རྟགས་མཚན་བཟང་ངན་ཅི་ཤར་བ་གཞན་ལ་མི་སྨྲ་བར་རེ་དོགས་གཉིས་ཀྱི་
སེམས་སྤངས་ལ། ཆོས་ཐམས་ཅད་རྨི་ལམ་སྒྱུ་མ་ལྟ་བུར་རང་བཞིན་མེད་པར་ཤེས་པར་བྱའོ། །དྲུག་པ་
- 268 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཐུགས་རྗེ་ཆེན་པོའི་ཡང་སྙིང་ༀ་མ་ཎི་པདྨེ་ཧཱུཾ་ཞེས་པ་འདི་སྟོང་པ་དང་སྙིང་རྗེ་དབྱེར་མེད་ཀྱིས། ཐེ་ཚོམ་
དང་ཡིད་གཉིས་བློ་ལ་འགྱོད་པ་མེད་པར་དུས་རྟག་ཏུ་བཟླས་ཤིང་མཐའ་དབྱུང་བར་བྱའོ། །སྤྱི་དོན་དྲུག་
པ་ཐུགས་རྗེ་ཆེན་པོའི་ཆོས་ལ་བློ་ཐག་བཅད་པའི་ཡན་ལག་དྲུག་པ། དང་པོ་སངས་རྒྱས་ཀྱི་ཡེ་ཤེས་ནི་
ཟབ་ཅིང་རྒྱ་ཆེ་ལ་དཔག་པར་དཀའ། ཆོས་བཀའ་དང་བསྟན་བཅོས་ནི་གྲངས་ལས་འདས། བདག་ནི་
བླུན་ཞིང་ལེ་ལོ་ཆེ་ལ་རྩོལ་བ་ཆུང་བས་ཆོས་ཐམས་ཅད་ཤེས་ཤིང་རྟོགས་པར་མི་ནུས་པས། ཐུགས་རྗེ་
ཆེན་པོའི་ཆོས་གཅིག་ཤེས་ཀུན་གྲོལ་འདི་ལ་འབད་པར་བྱའོ། །གཉིས་པ་སྒྲ་དང་ཚད་མ་ལ་སོགས་པ་
བརྗོད་པའི་ཚིག་གི་ཐ་སྙད་འདི་ཐམས་ཅད་ཀྱིས་(༡༦༡ན)ཆོས་ཉིད་ཀྱི་དོན་ཉམས་སུ་མི་མྱོང་བས།
ཐུགས་རྗེ་ཆེན་པོའི་དགོངས་པ་རང་ཤར་རང་གྲོལ་ཁོ་ན་ཉམས་སུ་བླང་བར་བྱའོ། །གསུམ་པ་སྤུན་ཟླ་
དང་མཛའ་བཤེས་དང་ཕ་མ་དང་གྲོགས་པོ་ལ་སོགས་པ་ཐམས་ཅད་ནི། ངེས་པར་ཤུལ་དཀའི་མགྲོན་པོ་
འགྲོགས་པ་དང་འདྲ་བས། ཇོ་བོ་ཐུགས་རྗེ་ཆེན་པོ་ལ་སྔོན་གྱི་ཡི་དམ་ལྷར་བཟུང་ནས་སྲོག་གི་ཕྱིར་ཡང་
མི་སྤང་བར་བསྲུང་པར་བྱའོ། །བཞི་པ་འཇིག་རྟེན་པའི་རྙེད་པ་དང་བཀུར་སྟི་དང་སྙན་པའི་གྲགས་པ་
དང༌། ང་རྒྱལ་དང་རློམ་སེམས་དང་ཆེ་བཙན་ཐམས་ཅད་ནི། བཙོན་དོང་དང་དུག་དང་མཚོན་དང་བདུད་
དང་བར་གཅོད་དུ་ཤེས་པར་བྱས་ལ། ཐུགས་རྗེ་ཆེན་པོའི་རྣལ་འབྱོར་པས་སྤང་བར་བྱའོ། །ལྔ་པ་ཆོས་
ཐམས་ཅད་ཀྱི་ཉིང་ཁུའམ་མར་ཁུ་ལྟ་བུ་ནི། ཐུགས་རྗེ་ཆེན་པོའི་གདམས་པ་འདི་ཡིན་པས། དད་ལྡན་གྱི་
གང་ཟག་ཐམས་ཅད་སྙིང་རྗེས་བཟུང་ལ་འདོད་པ་དང་བྲལ་བའི་སྒོ་ནས་ཕན་གདགས་ཤིང་ཆོས་ལ་
གཟུང་བར་བྱའོ། །དྲུག་པ་ཆོས་ཐམས་ཅད་ཀྱི་སྙིང་པོ་ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་རྡོ་རྗེའི་
སྙིང་པོ་ཆོས་ཀྱི་སྐུའི་ངོ་བོ་དུས་གསུམ་དུ་འགྱུར་བ་མེད་པ་ཡིན་པས་རྒྱུན་ཆད་མེད་པར་ཉམས་སུ་བླང་
བར་བྱའོ། །ཐུན་མོང་གི་ཞལ་གདམས་སུམ་ཅུ་སོ་དྲུག་པའོ། །ལྕི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
པའི་རྒྱལ་པོ་སྲོང་བཙན་སྒམ་པོའི་ཞལ་གདམས། ཐུན་མོང་མ་ཡིན་པའི་ངོ་སྤྲོད་ཕྱི་ནང་གསང་གསུམ་ལ།
ཕྱི་ལྷ་སྐུ་ལ་ངོ་སྤྲོད་པ་ནི། ཐུགས་རྗེ་ཆེན་པོའི་སྐུ་རས་བྲིས་ལ་སོགས་པ་བཀྲམ་པ་ལྷ་དེ་ལ་ཡིད་དྲག་ཏུ་
- 269 -



མ་ཎི་བཀའ་འབུམ།
གཏད་ལ་འཛིན་དུ་གཞུག །དེ་ལ་ཟིན་ནས་མི་འཕྲོ་བར་འདུག་ན་སེམས་ལྷོད་ཀྱིས་གློད་ལ་བཞག །དེ་
ལྟར་ཡང་ཡང་བྱེད་དུ་གཞུག །མ་སུན་ཙམ་དུ་རིག་པ་སྟོང་སང་བསྒོམ་མི་དགོས་པ་ཅིག་འོང་བས་དེ་
ངོས་འཛིན་དུ་གཞུག །དེ་ལྟར་མ་སུན་ཙམ་དུ་བྱ། ཡུན་ཐུང་ན་གསལ་བས་གསལ་བཏབ་ལ་བརྟ
གཞུག །ལྷ་དང་སྟོང་པ་དབྱེར་མེད་པ་ཡིན་ནོ་ཞེས་ངོ་སྤྲོད་དོ། །ནང་གསང་སྔགས་ལ་ངོ་སྤྲད་པ་ནི། ཕྱེད་
ལོགས་(༡༦༡བ)སམ་རས་བྲིས་ལ་ཨོྃ་མ་ཎི་པདྨེ་ཧཱུཾ་ཞེས་པ་དངུལ་ལམ་དུང་གིས་ལེགས་པར་བྲིས་ལ་དེ་
ལ་སེམས་མ་ཡེངས་པར་འཛིན་དུ་གཞུག །སེམས་གཞན་དུ་འཕྲོ་ན་གློད་ལ་བཞག །དེ་ལྟར་ཡང་ཡང་
བྱས་ལ་དེའི་རྗེས་ལ་སྟོང་སོང་བ་མ་བསྒོམས་པའི་སྒོམ་པ་ཅིག་འོང་བས། དེ་ལ་སྔགས་དང་སྟོང་པ་
དབྱེར་མེད་པ་ཡིན་ནོ་བྱས་ལ་ངོ་སྤྲོད་དོ། །ཡང་ན་ཨོཾ་མ་ཎི་པདྨེ་ཧཱུཾ་ཞེས་པ་གྲག་སྟོང་དུ་མ་ཡེངས་པར་
བཟླས་ལ་དེ་རིང་ངང་དུ་ལྷོད་དེ་ཤིག་གེ་སྟོང་པའི་ངང་ལ་བཞག་གོ །གསང་བ་ཐུགས་ལ་ངོ་སྤྲད་པ་ནི།
སེམས་མ་སྡང་བར་ཡང་ཡུད་ངལ་མི་སོ་བར་དྲག་ཏུ་བསྐུལ་ལ་འཕྲོད་མི་གཞུག །དེའི་རྗེས་ལ་ལྷོད་ཀྱིས་
གློད་ལ་དེའི་ངང་ལ་བཞག་པས་རྟོགས་
་ངང་ལ་བཞག་པས་རྟོགས་པ་འཆར་བས་སྟོང་སང་བ་འོང་སྟེ་དེ་ངོས་བཟུང་ངོ༌། ། ཐུགས་
ཆོས་ཉིད་མ་བཅོས་པའི་ཀློང་མཉམ་པ་རིས་མེད་འཛིན་མེད་ཀྱི་ཀློང་དུ་གནས་པར་བྱའོ། །དེ་གདམས་
ངག་གིས་ངོ་སྤྲད་ན་སྐུ་སྣང་ལ་རང་བཞིན་མེད་པ། ཆུ་ཟླའམ་འཇའ་ཚོན་ལྟ་བུ། ངོ་བོ་སྟོང་པ་རང་གསལ་
གྱི་ངང་ལ་བཞག་གོ །གསུང་གྲག་སྟོང་བྲག་ཆ་ལྟ་བུ་རང་བྱུང་རང་གྲོལ་དུ་བཞག །ཐུགས་གསལ་ལ་མི་
རྟོག་པ་མར་མེ་རླུང་གིས་མ་བསྐྱོད་པ་ལྟ་བུར་བཞག་གོ །ཐུགས་རྗེ་ཆེན་པོའི་སྐུ་དེ་ཡང་ལོགས་ནས་སྒྲུབ་
ཏུ་མེད་དེ་རང་བྱུང་སེམས་ཀྱི་ལྷ་ཡིན་པས་སེམས་ཉིད་ལྷར་གསལ། ལྷའི་ངོ་བོ་སྟོང་པ་རང་བཞིན་
གསལ་བ་ངོས་བཟུང་མེད་པ་ཡིན། ལྷའི་ངོ་བོ་སྟོང་པ་ཆོས་ཀྱི་སྐུ། རྒྱན་ཆ་ལུགས་སྣང་ལ་མ་འགགས་པ་
ལོངས་སྤྱོད་རྫོགས་པའི་སྐུ། དེ་ཡང་ལོགས་ནས་སྒྲུབ་ཏུ་མེད་དེ་སེམས་ལས་སྤྲུལ་པས་སྤྲུལ་པའི་སྐུའོ། །
གསུང་མ་འགགས་གྲག་སྟོང་། ཨོཾ་མ་ཎི་པདྨེ་ཧཱུཾ་ཞེས་པ་རང་བྱུང་རང་གྲག་རང་གྲོལ་དུ་དངས་ཏེ་གྲག་
སྟོང་རྒྱུན་ཆད་མེད་པས། ཐུགས་རྗེ་ཆེན་པོའི་གསུང་དང་བདག་གི་ངག་དབྱེར་མེད་པ་ཡིན་ནོ། །ཐུགས་
གསལ་སྟོང་ཀུན་ལ་ཁྱབ་པ་རྣམ་པར་མི་རྟོག་པའི་ཡེ་ཤེས་རང་བྱུང་རང་གསལ་ཆོས་ཉིད་རྒྱུན་ཆད་མེད་
-270 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པ་འདི། ཐུགས་རྗེ་ཆེན་པོའི་ཐུགས་དང་བདག་གི་སེམས་དབྱེར་མེད་པ་ཡིན་ནོ། ། སྤྲུལ་པའི་རྒྱལ་པོ་
སྲོང་བཙན་སྒམ་པོའི་ཞལ་གདམས། ཐུགས་རྗེ་ཆེན་པོའི་ངོ་སྤྲོད་ཁྱད་པར་ཅན་ཐུན་(༡༦༢ན)མོང་མ་
ཡིན་པའོ། །སྤྱི།། །། གཉིས་པོ་དེ་ཐུན་མོང་དང་ཁྱད་པར་གྱི་ཞལ་གདམས་སོ། །
ཕྱི་ནང་གི་བསླབ་བྱའི་ཞལ་གདམས་བཞི།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་བླ་མ་དང་བཅས་པ་ལ་ཕྱག་འཚལ་ལོ། །ཐུགས་རྗེ་ཆེན་པོའི་
སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས། ཐུགས་རྗེ་ཆེན་པོ་སྒྲུབ་པའི་སྔོན་ལ་
བླ་མ་སྒྲུབ་པ་གལ་ཆེ་སྟེ་དེ་ལ་གསུམ། དོན་གྱི་བླ་མ་དང་། རྟགས་ཀྱི་བླ་མ་དང་། མཚོན་པའི་བླ་མ་དང་
གསུམ་མོ། །དོན་གྱི་བླ་མ་ལ་དྲུག །དོན་ཆོས་ཉིད་སྐྱེ་བ་མེད་པ་ཡེ་ནས་རང་ལ་གནས་པ་རང་གིས་ངོ་
ཤེས་པས་དོན་སྐྱེ་མེད་ཀྱི་བླ་མའོ། །དོན་ཆོས་ཉིད་དགག་པ་མེད་པ་རང་བྱུང་རང་ཤར་རང་གིས་ངོ་ཤེས་
པས་དོན་འགག་མེད་ཀྱི་བླ་མའོ། །དོན་ཆོས་ཉིད་མཉམ་པ་རིས་མེད་དུ་འདུག་པ་རང་གིས་ངོ་ཤེས་པས་
དོན་རིས་མེད་ཀྱི་བླ་མའོ། །དོན་ཆོས་ཉིད་སྤྲོས་བྲལ་དུ་འདུག་པ་རང་གིས་ངོ་ཤེས་པས་དོན་སྤྲོས་བྲལ་
གྱི་བླ་མའོ། །དོན་ཆོས་ཉིད་གསལ་སྟོང་དུ་འཆར་བ་རང་གིས་ངོ་ཤེས་པས་དོན་གསལ་སྟོང་ཉམས་ཀྱི་བླ་
མའོ། །དོན་ཆོས་ཉིད་རང་བྱུང་དུ་ཤར་བ་རང་གིས་ངོ་ཤེས་པས་རིག་པ་རང་ཤར་གྱི་བླ་མའོ། །ཇི་ལྟར་
བླ་མ་དྲུག་པོ་དེ་ནང་ནས་འཆར་བ་ཡིན་ཏེ། དེ་ངོ་ཤེས་ན་ཆོས་ཐམས་ཅད་རང་བྱུང་རང་ཤར་དུ་སྟོན་པའི་
བླ་མ་ཡིན་པས་དུས་རྟག་ཏུ་འབྲལ་བ་མེད་པར་རང་ལ་གནས་སོ། །བླ་མ་དྲུག་པོ་དེ་བཀུར་བས་རང་དང་
གཉིས་མེད་དུ་ཤེས་པ་གལ་ཆེའོ། །རྟགས་ཀྱི་བླ་མ་ལོ་དྲུག །སྣང་བ་རང་ཤར་གྱི་བླ་མས་སྣང་སྲིད་རང་
གྲོལ་དུ་སྟོན། རྣམ་རྟོག་རང་གྲོལ་ལམ་སློང་གི་བླ་མས་འགྱུས་ངན་རང་སར་གྲོལ་བར་སྟོན། དུག་ལྔ་
རྣམ་རྟོག་གི་བླ་མས་ཉོན་མོངས་པ་རང་གྲོལ་དུ་སྟོན། རྐྱེན་སྣང་ཐོག་འགྱེལ་གྱི་བླ་མས་འགལ་རྐྱེན་རང་
གྲོལ་དུ་སྟོན། རང་སྣང་རིས་མེད་ཀྱི་བླ་མས་སྣང་བ་ལ་དགག་སྒྲུབ་རང་གྲོལ་དུ་སྟོན། འཁོར་བ་རྒྱས་
- 271 -



མ་ཎི་བཀའ་འབུམ།
འདེབས་ཀྱི་བླ་མས་རིགས་དྲུག་གི་སྐྱེ་གནས་རང་ཤར་རང་གྲོལ་དུ་སྟོན་ནོ། །རྟགས་ཀྱི་བླ་མ་དྲུག་པོ་དེ་
ཕྱི་ནང་གཉིས་གནས་འཆར་ཏེ། ནང་ནས་འགག་པ་མེད་པ་རང་བྱུང་དུ་འཆར། ཕྱི་རུ་འཛིན་མེད་ཞེན་
མེད་རྟེན་མེད་དུ་གྲོལ་ལོ། །རང་ཤར་(༡༦༢བ)རང་གྲོལ་གྱི་ཆོས་རྒྱུན་མི་འཆད་པའི་བླ་མ་དྲུག་པོ་དེ་
བཀུར་བར་བྱ་བ་ནི། རྟག་ཏུ་དྲན་པའི་རྩིས་ཟིན་པར་བྱས་ནས་ཐ་མལ་གྱི་ཤེས་པར་མ་སོང་བར་རང་
ཤར་རང་གྲོལ་དུ་བཏང་བ་གལ་ཆེའོ། །མཚོན་པའི་བླ་མ་ལ་དྲུག་སྟེ། རྩ་བའི་བླ་མ་དང་། དབང་བསྐུར་
བའི་བླ་མ་དང༌། བྱིན་གྱིས་རློབ་པའི་བླ་མ་དང་། ལུང་དབོག་པའི་བླ་མ་དང་། བརྒྱུད་པའི་བླ་མ་དང་།
འདྲེན་པའི་བླ་མ་དང་དྲུག་གོ །བླ་མ་དྲུག་པོ་དེ་ཕྱི་ནས་ཆོས་སྟོན་པ་མཚོན་པའི་བླ་མ་ཡིན་ནོ། །རྩ་བའི་
བླ་མ་གང་ལ་བྱ་ན། དང་པོར་དབང་བསྐུར། བར་དུ་རྒྱུད་བཤད། ཐ་མར་གདམས་ངག་བཏབ་པ་སྟེ་
གསུམ་ལྡན་ནོ། །དེ་ལ་རང་གི་སྙིང་ངམ་སྲོག་ལྟ་བུར་བཀུར་རོ། །གཉིས་པ་དབང་གི་བླ་མ་ནི། དབང་
བཞི་རྫོགས་པར་བསྐུར་བའམ་གསུམ་པ་ལ་སོགས་པ་བསྐུར་ནས། ལུས་ངག་ཡིད་གསུམ་སྨིན་པར་
བྱས་པས་མ་ལྟ་བུ་ཡིན་ཏེ་རང་གི་མའམ་ལུས་ཀྱི་ཡན་ལག་ལྟ་བུར་བཀུར་རོ། །གསུམ་པ་བྱིན་གྱིས་རློབ་
པའི་བླ་མ་ནི། རང་གི་ལུས་ངག་ཡིད་གསུམ་ལ་བླ་མའི་སྐུ་གསུང་ཐུགས་ཀྱིས་བྱིན་གྱིས་བརླབས་ནས་
ནད་གདོན་བར་ཆད་ཞི་བར་བྱས་པ་དེ་ཡིན་པས་རང་གི་ཕ་ལྟ་བུ་ལ་ལུས་ཀྱི་ཉིང་ལག་བཞིན་དུ་བཀུར་
རོ། །བཞི་པ་ལུང་འབོགས་པའི་བླ་མ་ནི། བཤད་སྒྲུབ་ལ་སོགས་པའི་ལུང་ཕོག་པ་དེ་ཡིན་ཏེ། རང་གི་
ལུས་ཀྱི་ཟླ་གྲོགས་ལྟ་བུར་བརྩེ་གདུང་འབྲེལ་པས་མགོ་བོའི་ཐོད་བཞིན་དུ་བཀུར་རོ། །ལྔ་པ་བརྒྱུད་པའི་
བླ་མ་བྱ་བ། གཅིག་ནས་གཅིག་ཏུ་བརྒྱུད་པའི་བླ་མ་གོང་མ་རྣམས་ཡིན་ནོ། །སྤུན་ཟླ་ལྟ་བུ་ཐབས་མེད་
པ་ཤིན་ཏུ་གཅེས་པར་བཀུར་རོ། །དྲུག་པ་འདྲེན་པའི་བླ་མ་བྱ་བ། ཆོས་གང་ཡིན་པ་དེ་མཛད་པའི་
མཁན་པོ་སེམས་ཅན་འཁོར་བ་ནས་བྱང་ཆུབ་ཏུ་འདྲེན་པ་དེ་ལ་བྱ་སྟེ། དེ་ལ་སངས་རྒྱས་དང་བྱང་ཆུབ་
སེམས་དཔའ་ལྟར་བཀུར་རོ། །ད་རེས་ཐུགས་རྗེ་ཆེན་པོའི་སྤྲུལ་པ་ཁོ་བོ་སྲོང་བཙན་སྒམ་པོ་ལ་བྱ་སྟེ།
ལུས་ངག་ཡིད་གསུམ་གྱི་གསོལ་བ་རྒྱུན་དུ་བཏབ་པས་སྐུ་གསུང་ཐུགས་ཀྱི་བྱིན་རླབས་རྒྱུན་དུ་འབྱུང་བ་
ཡིན་ནོ། །བླ་མ་དེ་རྣམས་ཤིན་ཏུ་དྲིན་ཆེ་བས་ལུས་ངག་ཡིད་གསུམ་གྱིས་བཀུར་ལུགས་དྲུག་(༡༦༣ན)
272 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དྲུག་སྟེ། དང་པོ་ལུས་ཀྱིས་བཀུར་བ་དྲུག་ལ། བླ་མ་ལ་སངས་རྒྱས་དང་འདྲ་བར་བལྟས་ཏེ་སྐུ་ལ་རང་གི་
ལུས་བསག་ཅེས་པར་བཀུར་ཏེ། གང་ན་འདིངས་བར་བྱ། མ་བཏང་ན་དམྱལ་བ་ཐིག་ནག་ཏུ་སྐྱེ། ནང་
ཟས་དང་ནུབ་ཟས་ཀྱིས་མཆོད། དངོས་སུ་མི་བཞུགས་ཀྱང་ཕུད་བཅད་ལ་དབུལ། མ་ཕུལ་ན་ཡི་དགས་
ཁ་ལ་མེ་འབར་བར་སྐྱེ། བླ་མའི་སྐུ་ལ་བརྡེག་པ་ལྟ་ཅི་སྨོས་ཐོ་འཚམ་པ་ཙམ་ཡང་མི་རུང་སྟེ། སྐུ་ལ་
གཅེས་པས་བྱུགས་པ་དང་ན་བཟའ་དང་གཟིམས་ཆ་ལ་སོགས་པ་དབུལ་བར་བྱ། བླ་མའི་སྐུ་ལ་ཐོ་
འཚམ་པ་ཙམ་གྱིས་ཀྱང་ལྕགས་ཀྱི་གཏུན་ཁུང་དུ་འཚོག་པའི་དམྱལ་བར་སྐྱེ། བླ་མ་ལ་ཕྱག་དང་བསྐོར་
བ་ལ་སོགས་པའི་བཀུར་སྟི་དང་གུས་པར་བྱ་བ་གུས་ན་དམྱལ་བ་མགོ་འཕྱངས་བྱ་བ་མགོ་ཕྱིར་འཕྱངས་
ནས་ཟུངས་མི་ཐུབ་པར་སྐྱེའོ། །བླ་མའི་ན་བཟའ་དང་གདན་དང་གྲིབ་མ་ལ་མི་འགོམ་པར་གུས་པར་བྱ།
འགོམས་ན་དམྱལ་བ་ཐིག་ནག་ཏུ་སྐྱེ། བླ་མ་ལ་ནོར་ལོངས་སྤྱོད་ཕངས་པ་མེད་པར་དབུལ། བླ་མའི་
དཀོར་རྫས་ལ་མ་གནང་བར་བླངས་སམ་སྤྱད་ན། ཡི་དགས་ཟས་སྐོམ་ཟོས་པ་ཁྲོ་ཆུར་སོང་ནས་བ་
པ་བསྲེགས་
པར་སྐྱེ། བླ་མའི་ཡུམ་ལ་མའི་འདུ་ཤེས་བཞག་ལ་བརྩེ་བར་བྱ་སྟེ་སྤྱད་དམ་འཁོན་ན། ལྕགས་ཀྱི་ཁང་
སྒྲོམ་འབར་བའམ་རོ་མྱགས་ཀྱི་འདམ་དུ་བྱིང་བར་སྐྱེ། བླ་མའི་སྲས་ལ་སངས་རྒྱས་ཀྱི་སྲས་སུ་ལྟ་སྟེ་རང་
གི་བུ་བས་ལྷག་པར་ཕངས་པ་བྱ། བླ་མའི་སྲས་ལ་སྨད་དམ་འཁོན་ན་དམྱལ་བ་ངུ་འབོད་བྱ་བ་དམྱལ་
བའི་གཤེད་མས་ལྕགས་ཐོས་བརྡུང་འཚོག་བྱེད་པར་སྐྱེའོ། །བླ་མ་ལ་ངག་གིས་བཀུར་བ་དྲུག་ལ། བླ་
མའི་གསུང་ལ་སངས་རྒྱས་ཀྱི་བཀའི་འདུ་ཤེས་བཞག་ལ་ཉན། ཅི་གསུངས་པའི་གསུང་ལ་དབྲི་བསྣན་
མི་བྱ། བྱས་ན་ལྕེ་ལ་ལྕགས་ཕུར་འདོམ་གང་བ་འདེབས་པའི་དམྱལ་བར་སྐྱེའོ། །བླ་མ་ཅི་གསུངས་པའི་
བཀའ་མི་བཅག་པར་སྒྲུབ། བཀའ་བཅག་ན་དམྱལ་བ་ངུ་འབོད་བྱ་བ་སྡུག་བསྔལ་བཟོད་བརླགས་མེད་
པར་སྐྱེའོ། །ཅི་གསུང་བདེན་པར་བཟུང་ཞིང་བཀའ་བཀྱོན་ཡང་ཆོས་བཤད་པར་བསམ། བླ་མ་ལ་རྫུན་
མི་སྨྲ་བར་བདེན་པར་གསོལ་བར་བྱ། (༡༦༣བ)རྫུན་སྨྲས་ན་དཔག་ཚད་བརྒྱ་པའི་ལྕེར་གྱུར་ནས་ལྕགས་
ཀྱི་ཐོང་གཤོལ་གྱིས་རྨོད་པར་སྐྱེའོ། །བླ་མའི་གསུང་ལ་ཚངས་པའི་སྒྲ་སྐད་དུ་བལྟས་ལ་གསུང་དབྱངས་
ལ་གདུང་བར་བྱ། བླ་མ་ལ་ངན་སྨྲས་བྱས་ན་ཟངས་དང་ལྕགས་ཀྱི་སྐུད་པས་མཆུ་བཅོམས་ནས་སྨྲ་མི་
- 273 -



མ་ཎི་བཀའ་འབུམ།
ཤེས་པར་སྐྱེའོ། །བླ་མ་ལ་ཞེ་ས་དང་ངག་སྙན་པས་གཏམ་དྲི་བར་བྱ། ཚིག་རྩུབ་ང་རོས་སྨྲས་ན་ལྕགས་
ཀྱི་སྤྱང་མོས་ངུ་ཞིང་ཟ་བའི་དམྱལ་བར་སྐྱེའོ། །བླ་མ་ལ་གཞན་གྱི་མདུན་དུ་ཆེ་བ་དང་བསྔགས་པ་བརྗོད། །
བླ་མ་ལ་ལྐོག་འཕྱས་བཏང་ན་མུན་པ་མུན་ནག་གི་གླིང་དུ་སྐྱེའོ། །བླ་མ་ལ་ཡིད་ཀྱིས་བཀུར་བ་དྲུག་ལ།
བླ་མ་ལ་ནད་གསོ་བའི་སྨན་པ་དང་
། རང་ལ་ནད་པ་ལྟ་བུའི་འདུ་ཤེས་བཞག་ལ་བདག་གི་བླ་མ་འདིས་
ང་དང་བདག་ཏུ་ལྟ་བའི་གཅོང་ནད་ཚབས་པོ་ཆེ་གསོ་བར་བྱེད་པའི་སྨན་པའི་རྒྱལ་པོ་ལྟ་བུ་ཡང་བླ་མ་
དྲིན་ཅན་འདི་ཡིན་སྙམ་དུ་བསམ་མོ། །བདག་འཁོར་བའི་རྒྱ་མཚོ་ཐར་བར་དཀའ་བ་ལས་སྒྲོལ་བའི་
གཉན་པའམ་གྲུ་ལྟ་བུ་ཡང་བླ་མ་དྲིན་ཅན་འདི་ཡིན། བདག་གི་བློའི་མ་རིག་པའི་མུན་པ་སེལ་བའི་ཉི་
མའི་དཀྱིལ་འཁོར་ལྟ་བུ་ཡང་བླ་མ་དྲིན་ཅན་འདི་ཡིན། བདག་ལ་དགོས་འདོད་ཐམས་ཅད་འབྱུང་བར་
མཛད་པའི་ཡིད་བཞིན་གྱི་ནོར་བུ་ལྟ་བུ་ཡང་བླ་མ་དྲིན་ཅན་འདི་ཡིན། བདག་གི་སེམས་ཉིད་ཉོན་མོངས་
པ་དང་རྣམ་པར་རྟོག་པ་ཐམས་ཅད་རང་ཤར་རང་གྲོལ་དུ་བསྒྱུར་བའི་གསེར་འགྱུར་གྱི་རྩི་ལྟ་བུ་ཡང་བླ་
མ་དྲིན་ཅན་འདི་ཡིན། བདག་གི་སེམས་ཉིད་ཐུགས་རྗེ་ཆེན་པོའི་དགོངས་པ་ལ་དབང་བསྒྱུར་བ་འཁོར་
ལོས་སྒྱུར་བའི་རྒྱལ་པོ་ལྟ་བུ་ཡང་བླ་མ་དྲིན་ཅན་འདི་ཡིན་སྙམ་པའི་འདུ་ཤེས་བསྐྱེད་པར་བྱའོ། །བླ་མ་
ལ་མོས་གུས་མི་བྱེད་ནི་དམྱལ་བའི་ཤལ་མ་རིའི་སྡོང་པོ་ལ་ཡར་འཛེག་མར་འབིགས་བྱེད་པར་སྐྱེའོ། །
བླ་མའི་ནོར་ལ་བརྣབ་སེམས་སྐྱེས་ན་སྐྱེ་བ་ལྔ་བརྒྱར་ཡི་དགས་སུ་སྐྱེའོ། །བླ་མ་ལ་ལོག་ལྟ་སྐྱེས་ན་
དམྱལ་བ་བསྡུས་འཇོམས་བྱ་བ་ལྕགས་ཀྱི་རི་ཕག་གདོང་འདྲ་བའི་བར་དུ་ཉིན་མཚན་དུ་ལན་བརྒྱར་
བཅར་ནས་གསོད་པར་སྐྱེའོ། །བླ་མ་ལ་ལོག་ལྟ་བྱས་ཏེ་བསད་དམ་རྨ་བཏོད་ན་མནར་མེད་པའི་སེམས་
ཅན་དམྱལ་བར་སྐྱེའོ། །(༡༦༤ན)དམ་ཚིག་ཉམས་ན་ཚེ་ཕྱི་མ་ལ་བླ་མའི་ཞབས་དྲུང་དུ་མི་ཕྱིན་པར་སྐྱེའོ། །
བླ་མ་ལ་དམ་ཚིག་མ་ཉམས་པས་གསོལ་བ་བཏབ་ན་བླ་མའི་སྐུའི་བྱིན་རླབས་ལུས་ལ་འཇུག །གསུང་གི་
བྱིན་རླབས་ངག་ལ་འཇུག །ཐུགས་ཀྱི་བྱིན་རླབས་ཡིད་ལ་འཇུག་གོ །སྐུ་གསུང་ཐུགས་ཀྱི་བྱིན་རླབས་
ཡིད་ལ་འཇུག་གོ །སྐུ་གསུང་ཐུགས་ཀྱི་བྱིན་རླབས་ལུས་ངག་ཡིད་གསུམ་ལ་ཞུགས་ནས་ཚེ་འདི་ལ་བླ་
མའི་དགོངས་པ་ལོན་ཏེ། ཕྱི་མ་བླ་ན་མེད་པའི་བྱང་ཆུབ་འཐོབ་པར་གདོན་མི་ཟའོ། །ཐུགས་རྗེ་ཆེན་པོའི་
- 274 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དམ་ཚིག་ལ་གསུམ། ཐུགས་རྗེ་ཆེན་པོ་ལ། དོན་གྱི་ཐུགས་རྗེ་ཆེན་པོ་དང༌། རྟགས་ཀྱི་ཐུགས་རྗེ་ཆེན་པོ་
དང༌། མཚོན་པའི་ཐུགས་རྗེ་ཆེན་པོའོ། །དོན་གྱི་ཐུགས་རྗེ་ཆེན་པོ་ལ་དམ་ཚིག་དྲུག །སྐྱེ་མེད་ཡེ་ནས་རང་
གནས་ཀྱི་ཐུགས་རྗེ་ཆེན་པོ་ལ་དངོས་པོ་དང་མཚན་མའི་ཁོང་ཚངས་མི་གཞུག། །འགག་མེད་རང་བྱུང་གི་
ཐུགས་རྗེ་ཆེན་པོ་ལ་སེམས་འཛིན་གྱི་མགོ་གཏུམས་མི་བྱ། ཕྱོགས་རིས་མེད་པའི་ཐུགས་རྗེ་ཆེན་པོ་ལ་
ཕྱོགས་འཛིན་གྱི་འདོད་པས་མི་བཅིང་། སྤྲོས་ བྲལ་མ་བཅོས་པའི་ཐུགས་རྗེ་ཆེན་པོ་ལ་རྣམ་རྟོག་གི་
མཚན་མས་མི་བཀྲི། གསལ་དག་རང་ཤར་གྱི་ཐུགས་རྗེ་ཆེན་པོ་ལ་སེམས་ཀྱི་རྟེན་མི་བཅའ། རང་གྲོལ་
བློ་འདས་ཀྱི་ཐུགས་རྗེ་ཆེན་པོ་ལ་མཚན་མའི་རྗེས་མི་བཅད་དོ། །རྟོགས་ཀྱི་ཐུགས་རྗེ་ཆེན་པོ་ལ་དམ་
ཚིག་དྲུག །སྣང་བ་རང་གྲོལ་གི་ཐུགས་རྗེ་ཆེན་པོ་ལ་སྣང་བ་ལ་དགག་སྒྲུབ་མི་བྱ། འགྱུས་ཚད་རང་བྱུང་
གི་ཐུགས་རྗེ་ཆེན་པོ་ལ་རྣམ་རྟོག་ལ་བཅོས་བསྒྱུར་མི་བྱ། དུག་ལྔ་རང་ཤར་གྱི་ཐུགས་རྗེ་ཆེན་པོ་ལ་ཉོན
མོངས་པ་ལ་སྤང་བསྒྱུར་མི་བྱ། རྐྱེན་སྐྱེས་རང་བྱུང་གི་ཐུགས་རྗེ་ཆེན་པོ་ལ་མཐུན་རྐྱེན་གྱི་བསྒྲུབ་བྱ་མི་བྱ།
སྣང་བ་རྒྱ་ཡན་གྱི་ཐུགས་རྗེ་ཆེན་པོ་ལ་དྲན་མེད་ཀྱི་འཆལ་བ་མི་བྱ། ལྷན་ཅིག་སྐྱེས་པའི་ཐུགས་རྗེ་ཆེན་
པོ་ལ་གཞན་ནས་རྩོལ་སྒྲུབ་མི་བྱའོ། །མཚོན་པའི་ཐུགས་རྗེ་ཆེན་པོ་ལ་དམ་ཚིག་དྲུག །སྐུའི་དམ་ཚིག་ཏུ་
ལུས་ལྷར་སྒོམ་ཐུགས་རྗེ་ཆེན་པོའི་སྐུ་གཟུགས་མི་སྤོང་ངོ༌། །གསུང་གི་དམ་ཚིག་ཏུ་ངག་ཐ་མལ་དུ་མི་
བཏང་བར་ཨོཾ་མ་ཎི་པདྨེ་ཧཱུཾ་ཞེས་རྒྱུན་དུ་(༡༦༤ བ)བཟླས་ཐུགས་རྗེ་ཆེན་པོའི་ཆོས་མི་སྤང་ངོ༌། །ཐུགས་
ཀྱི་དམ་ཚིག་ཏུ་རྣམ་རྟོག་དུག་ལྔ་རང་དགར་མི་བཏང་རང་ཤར་རང་གྲོལ་དུ་བཞག་གོ །ཡོན་ཏན་གྱི་དམ་
ཚིག་ཏུ་ཉོན་མོངས་པ་ལ་གཉེན་པོ་མི་བསྟེན་ཏེ་མ་སྤངས་མི་གནས་རང་གྲོལ་དུ་བཏང་ངོ༌། །ཕྲིན་ལས་
ཀྱི་དམ་ཚིག་ཏུ་འགྲོ་དྲུག་གི་དོན་བྱ་སྟེ་ཀུན་གྱི་སྒྲིབ་པ་སྦྱང་ངོ༌། །དམ་ཚིག་ཆེན་པོ་སྟོང་པ་དང་སྙིང་རྗེ་
ཆེན་པོ་ཟུང་འཇུག་ཏུ་སྒོམ་སྟེ་སེམས་ཅན་གྱི་དོན་ལ་བློ་སྟོབས་བསྐྱེད་དོ། །ཐུན་མོང་དང་སྤྱིའི་དམ་ཚིག་
ཏུ་བླ་མ་དང་ཡི་དམ་ཐ་མི་དད་པར་བལྟས་ལ་སྲོག་གི་ཕྱིར་ཡང་མི་བཏང་། སྤོང་ལེན་མི་བྱ། ལེགས་པ་
ཐམས་ཅད་བླ་མ་དང་ཡི་དམ་ཐུགས་རྗེ་ཆེན་པོའི་བྱིན་རླབས་སུ་བལྟ། ཉེས་པ་ཐམས་ཅད་སྔོན་གྱི་ལས་
ཀྱི་རྣམ་སྨིན་དུ་ལྟ་སྟེ་ལོག་ལྟ་བསྐྱེད་མི་རུང་ངོ༌། །དམ་ཚིག་མ་ཉམས་ན་ཕྱི་མ་ལ་བླ་མའི་ཞབས་དྲུང་དང་
• 275 -



མ་ཎི་བཀའ་འབུམ།
ཐུགས་རྗེ་ཆེན་པོའི་ཞིང་ཁམས་སུ་སྐྱེ་བར་གདོན་མི་ཟའོ། །ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་
བཙན་སྒམ་པོའི་དམ་ཚིག་ཞལ་གདམས་རྫོགས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཐུགས་རྗེ་ཆེན་པོའི་སྐྱབས་འགྲོ་གསུམ་དང་། སྡོམ་པ་
གསུམ་ལ་དྲུག་སྟེ། སྐྱབས་འགྲོ་ལ་གསུམ། ཕྱིའི་སྐྱབས་འགྲོ་དང་། ནང་གི་སྐྱབས་འགྲོ་དང་། གསང་
བའི་སྐྱབས་འགྲོའོ། །དང་པོ་ཕྱིའི་སྐྱབས་འགྲོ་ལ་དྲུག །ངོ་བོ་དང༌། མཚན་ཉིད་དང༌། དབྱེ་བ་དང་།
ཁྱད་པར་དང་། བསླབ་བྱ་དང༌། ཡན་ལག་དང་དྲུག་གོ །དང་པོ་ངོ་བོ་ནི། སྐྱབས་མགོན་མེད་པ་རྣམས་
ཀྱི་མགོན་སྐྱབས་དང་དཔུང་གཉེན་བྱས་ཏེ་བྱང་ཆུབ་ཀྱི་ལམ་ལ་འདྲེན་པ་ལ་བྱའོ། །གཉིས་པ་མཚན་
ཉིད་ནི། སངས་
སངས་རྒྱས་ཆོས་དང་དགེ་འདུན་གསུམ་ལ་སྐྱབས་སུ་སོང་བ་ལ་ཚེ་འདི་ལ་བདག་གཞན་གཉིས་
ཀ་གྲོལ་བར་ནུས་པ་དང་། ཕྱི་མ་འཁོར་བ་ལས་གྲོལ་ནས་མྱ་ངན་ལས་འདས་པའི་ས་ལ་སྐྱབས་པ་ལ་
བྱའོ། །གསུམ་པ་དབྱེ་བ་ནི་ཐེག་ཆེན་དང་ཐེག་ཆུང་གཉིས་སོ། །བཞི་པ་ཁྱད་པར་ལ་(༡༦༥ན)ལྔ་སྟེ། དུས་
ཀྱི་ཁྱད་པར་ནི། ཐེག་པ་ཆུང་དུ་ཇི་སྲིད་འཚོའི་བར་དུ་སྐྱབས་སུ་འགྲོ་ལ། ཐེག་ཆེན་པ་སྙིང་པོ་བྱང་ཆུབ་
མ་ཐོབ་ཀྱི་བར་དུ་སྐྱབས་སུ་འགྲོའོ། །བསམ་པའི་ཁྱད་པར་ནི། ཐེག་པ་ཆུང་བ་རང་གཅིག་པུའི་དོན་དུ་
སྐྱབས་སུ་འགྲོ་ལ། ཐེག་ཆེན་པ་སེམས་ཅན་ཐམས་ཅད་ཀྱི་དོན་དུ་སྐྱབས་སུ་འགྲོའོ། །ཐེག་པའི་ཁྱད་
པར་ནི། ཐེག་པ་ཆུང་ངུར་ཉན་ཐོས་ཀྱི་བདེན་པ་བཞི་ལས་མི་སྟོན། ཐེག་པ་ཆེན་པོར་ཐེག་པ་ཐམས་ཅད་
སྟོན། ཐོབ་པའི་ཁྱད་པར་ནི། ཐེག་པ་དམན་པར་དགྲ་བཅོམ་པའི་འབྲས་བུ་ཐོབ་ལ། ཐེག་པ་ཆེན་པོས་
ཡང་དག་པར་རྫོགས་པའི་སངས་རྒྱས་ཐོབ་བོ། །ཡུལ་གྱི་ཁྱད་པར་ནི། ཐེག་པ་ཆུང་ངུ་ནི། སྤྲུལ་པའི་
སྐུའི་ སངས་རྒྱས་དང་ཆོས་དང་དགེ་འདུན་ལ་སྐྱབས་སུ་འགྲོའོ། །ཐེག་པ་ཆེན་པོ་ནི། ཡང་དག་པར་
རྫོགས་པའི་སངས་རྒྱས་དང་ཆོས་ཐེག་པ་ཆེན་པོ་དང་དགེ་འདུན་བྱང་སེམས་ཕྱིར་མི་ལྡོག་པའི་བྱང་ཆུབ་
སེམས་དཔའ་རྣམས་ལ་དམིགས་ནས་སྐྱབས་སུ་འགྲོའོ། །ལྔ་པ་བསླབ་བྱ་ལ་བརྒྱད་དེ། སྐྱབས་སུ་འགྲོ་
བའི་ཕན་ཡོན་དྲན་པར་བྱས་ལ་ཉིན་ལན་གསུམ་མཚན་ལན་གསུམ་དུ་སྐྱབས་སུ་འགྲོ་བ་ལ་བསླབ།
- 276 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལུས་ལ་ནད་གདོན་ལ་སོགས་པ་ཅི་བྱུང་ཡང་ཐབས་གཞན་མི་བཙལ་བར་སྐྱབས་སུ་འགྲོ་བ་ལ་བསླབ།
ཕྱོགས་གང་དུ་འགྲོ་ཡང་འཇིགས་པ་ལས་སྐྱོབ་པའི་དཀོན་མཆོག་གསུམ་ལ་གསོལ་བ་བཏབ། ལེགས་
པ་ཐམས་ཅད་དཀོན་མཆོག་གི་བཀའ་དྲིན་ཡིན་ལ་ཉེས་པ་ཐམས་ཅད་སྔོན་གྱི་ལས་ངན་དུ་བསམ་པ་ལ་
བསླབ་པར་བྱའོ། །དྲུག་པ་སྐྱབས་འགྲོའི་ཡན་ལག་དང་ཕན་ཡོན་ནི་དྲུག་སྟེ། ནང་པ་སངས་རྒྱས་པའི་
ཁྱུར་ཚུད་ནས་ཕྱི་རོལ་པར་མི་འགྲོ་བ་དང༌། སྡོམ་པ་ཐམས་ཅད་ཀྱི་རྟེན་དུ་འགྱུར་ཞིང་ལུས་ངག་ཡིད་
གསུམ་གྱི་དྲི་མ་འདག་པ་དང་
། ནད་གདོན་དང་མི་དང་མི་མ་ཡིན་པའི་བར་ཆད་ཀྱིས་མི་ཚུགས་པ་དང་།
ངན་སོང་གསུམ་གྱི་སྒོ་གཅོད་ཅིང་། མཐོ་རིས་ཐར་པའི་སྒོ་འབྱེད་པ་དང༌། སྒྲིབ་པ་ཐམས་ཅད་བྱང་ཞིང་
བསོད་ནམས་ཀྱི་ཚོགས་རྫོགས་པ་དང་། བསམ་པ་ཐམས་ཅད་འགྲུབ་ཅིང་(༡༦༥བ)མྱུར་དུ་མངོན་པར་
རྫོགས་པར་སངས་རྒྱས་པའོ། །ལག་ལེན་དུ་བྱས་ན་སངས་རྒྱས་ཆོས་དང་དགེ་འདུན་གསུམ་དམིགས་
པའི་ཡུལ་དུ་བྱས་ནས་དེ་ལ་བློ་ལིངས་བཀལ་ནས་སྐྱབས་འགྲོ་བྱས་པས། ཚེ་འདིར་བར་ཆད་སྐྱོབ་ཅིང་
ཕྱི་མ་ངན་སོང་ལས་ཐར་བར་འགྱུར་རོ། །ནང་གི་སྐྱབས་འགྲོ་ལ་དྲུག་སྟེ། ཡུལ་ངོ་བོ། རང་བཞིན།
མཚན་ཉིད། ལས། ཕན་ཡོན་དང་དྲུག་གོ །དང་པོ་ཡུལ་ནི་བླ་མ་ཡི་དམ་མཁའ་འགྲོའོ། །གཉིས་པ་ངོ་བོ་
ནི། བླ་མ་བརྒྱུད་པའི་རྩ་བ་ཅན། ཡི་དམ་དངོས་གྲུབ་ཀྱི་རྩ་བ་ཅན། མཁའ་འགྲོ་བྱིན་རླབས་ཀྱི་རྩ་བ་
ཅན་ནོ། །གསུམ་པ་རང་བཞིན་ནི། བླ་མ་སངས་རྒྱས་ཀྱི་དགོངས་པ་དང་ལྡན། ཡི་དམ་ཐུགས་རྗེའི་རང་
བཞིན་དང་ལྡན། མཁའ་འགྲོ་བྱིན་རླབས་ཀྱི་ནུས་པར་ལྡན་ནོ། །བཞི་པ་སྐྱབས་འགྲོའི་མཚན་ཉིད་ནི།
བླ་མའི་བྱིན་རླབས་ཀྱིས་ཆོས་དང་སེམས་སུ་ངོ་སྤྲད་དོ། །ཡི་དམ་ལྷས་ལྷ་དང་རང་སེམས་གཉིས་སུ་མེད་
པར་ངོ་སྤྲད་དོ། །མཁའ་འགྲོ་མས་སྣང་བ་ར རང་སར་གྲོལ་བར་ངོ་སྤྲད་དོ། །ལྔ་པ་སྐྱབས་འགྲོའི་ལས་ནི།
བླ་མས་ལུས་ལ་བདེ་བར་བྱིན་གྱིས་རློབ། ཡི་དམ་གྱིས་ངག་ལ་ནུས་པར་བྱིན་གྱིས་རློབ། མཁའ་འགྲོ་
མས་སེམས་ལ་རྟོགས་པར་བྱིན་གྱིས་རློབ་བོ། །དྲུག་པ་སྐྱབས་འགྲོའི་ཕན་ཡོན་ནི། བླ་མ་ལ་སངས་རྒྱས་
སུ་མཐོང་བས་སྐུའི་བྱིན་རླབས་ལུས་ལ་ཞུགས་པས། ལུས་ཀྱི་སྒྲིབ་པ་བྱང་ནས་སྐུའི་དམ་ཚིག་ཉམས་པ་
བསྐོངས། ཡི་དམ་ལ་སྐྱབས་སུ་སོང་བས་གསུང་གི་བྱིན་རླབས་ངག་ལ་ཞུགས་པས། ངག་གི་སྒྲིབ་
- 277 -



མ་ཎི་བཀའ་འབུམ།
བྱང་ནས་གསུང་གི་དམ་ཚིག་ཉམས་པ་བསྐོངས། མཁའ་འགྲོ་ལ་སྐྱབས་སུ་སོང་བས་ཐུགས་ཀྱི་བྱིན་
རླབས་སེམས་ལ་ཞུགས་པས། སེམས་ཀྱི་སྒྲིབ་པ་བྱང་ནས་ཐུགས་ཀྱི་དམ་ཚིག་ཉམས་པ་བསྐོངས་སོ། །
ཉམས་ལེན་དུ་དྲིལ་ན། བླ་མ་ཡི་དམ་མཁའ་འགྲོ་གསུམ་དམིགས་པའི་ཡུལ་དུ་བྱས་ནས་བླ་མ་སྤྱི་བོར་
བསྒོམ། ཡི་དམ་སྙིང་གར་སྒོམ་མཁའ་འགྲོ་ལྟེ་བར་བསྒོམས་ནས། སྙིང་པོ་ཨོཾ་མ་ཎི་པདྨེ་ཧཱུཾ་ཞེས་པ་འདི་
(༡༦༦ན)བཟླས་པས་ལུས་ངག་ཡིད་གསུམ་བྱིན་གྱིས་རློབ་པར་བསམ་མོ། །གསང་བ་དེ་ཁོ་ན་ཉིད་ཀྱི་
སྐྱབས་འགྲོ་ལ་དྲུག་སྟེ། ཡུལ། ངོ་བོ། རང་བཞིན། མཚན་ཉིད། ལས། ཕན་ཡོན་ནོ། །དང་པོ་ཡུལ་ནི།
ལྟ་བ། སྒོམ་པ། སྤྱོད་པ་གསུམ་མོ། །གཉིས་པ་ངོ་བོ་ནི། ལྟ་སྒོམ་སྤྱོད་གསུམ་ལ། ལྟ་བ་རྟོགས་པ། སྒོམ་
པ་གནས་པ། སྤྱོད་པ་དོན་ལས་མི་འདའ་བའོ། །གསུམ་པ་རང་བཞིན་ནི། ལྟ་བའི་རང་བཞིན་ཁོང་ཡངས་
ཆེ་བ། སྒོམ་པའི་རང་བཞིན་གསལ་དངས་ཆེ་བ། སྤྱོད་པའི་རང་བཞིན་ལྷུག་པར་གནས་པའོ། །བཞི་པ་
མཚན་ཉིད་ནི། ལྟ་བའི་མཚན་ཉིད་ཕྱོགས་མེད་མཐའ་བྲལ། སྒོམ་པའི་མཚན་ཉིད་གསལ་སྟོང་འཛིན་
མེད། སྤྱོད་པའི་མཚན་ཉིད་རང་ཤར་རང་གྲོལ་བ་ཡིན་ནོ། །ལྔ་པ་ལས་ནི། ལྟ་བས་རྟག་ཆད་ཀྱི་མཐའ་
སེལ། སྒོམ་པས་བྱིང་རྒོད་ཀྱི་མཐའ་སེལ། སྤྱོད་པས་རེ་དོགས་ཀྱི་མཐའ་སེལ་ལོ། །དྲུག་པ་ཕན་ཡོན་ནི།
ལྟ་བས་ཡིན་མིན་གྱི་སྒྲོ་འདོགས་ཆོད། སྒོམ་པས་ཐ་མལ་གྱི་སྒྲོ་འདོགས་ཆོད། སྤྱོད་པས་སྤོང་ལེན་གྱི་སྒྲོ་
འདོགས་ཆོད་པའོ། །ལག་ལེན་དུ་དྲིལ་ནས་ལྟ་བ་ཐུགས་རྗེ་ཆེན་པོའི་ཐུགས་དགོངས་མཐའ་བྲལ་རྟེན་
མེད་དེ་ངང་གིས་རྟོགས་པར་བྱའོ། །སྒོམ་པ་གསལ་སྟོང་སྒྲིབ་མེད་རང་ཤར་རང་གྲོལ་གྱིས་ཉམས་སུ་བླང་
ངོ་། །སྤྱོད་པ་སྙིང་རྗེ་དང་སྟོང་པ་དབྱེར་མེད་ཀྱིས་སེམས་ཅན་བློས་མི་བཏང་བའོ། །གཉིས་པ་སྡོམ་པ་ལ་
གསུམ། སོ་སོར་ཐར་པའི་སྡོམ་པ་དང་། བྱང་ཆུབ་སེམས་དཔའི་སྡོམ་པ་དང་། གསང་སྔགས་ཀྱི་དམ་
ཚིག་གོ །དེ་ལ་སོ་སོར་ཐར་པའི་སྡོམ་པ་ནི་གཞན་གཞུང་བཞིན་དུ་བྱས་ན། སྲོག་གཅོད། མ་བྱིན་ལེན།
འདོད་པས་ལོག་པར་སྤྱོད་པ། རྫུན་དུ་སྨྲ་བ་སྟེ་རྩ་བ་བཞིའོ། །ཡན་ལག་བརྒྱད་ལ་ཆང་དང་། ཕྱི་དྲོའི་ཁ་
ཟས་དང་། རྒྱན། བྱུག་པ། གླུ་གར། དྲི་དང་ཕྲེང་བ། ཁྲི་སྟན་ཆེན་པོ་དང་མཐོན་པོ། གསེར་དངུལ་ལེན་
པ་དང་། ཉིང་ལག་གི་ཁྲིམས་ཉིས་བརྒྱ་ལྔ་བཅུ་ལ་སོགས་པ་བསྲུང་ངོ༌། །ད་རེས་ཐུགས་རྗེ་ཆེན་པོའི་སོ་
- 278 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སོར་ཐར་པའི་སྡོམ་པ་ནི། ཆུད་ཟོས་གསུམ་དུ་མི་བཏང་(༡༦༦བ)སྟེ། ལུས་ཆུད་ཟོས་ལ་མི་བཏང་ཐ་
མལ་གྱི་ཞེན་པ་སྤངས་ལ་ལུས་ཐུགས་རྗེ་ཆེན་པོར་བསྒོམ། །ངག་ཆུད་ཟོས་ལ་མི་བཏང་ༀ་མ་ཎི་པདྨེ་ཧཱུཾ།
ཞེས་བཟླས། ངག་ཐ་མལ་གྱི་ཞེན་པ་དང་ལོང་གཏམ་བཅད། སེམས་ཆུད་ཟོས་ལ་མི་བཏང་ཉོན་མོངས་
པའི་དབང་དུ་མ་ཤོར་བར་རང་ཤར་རང་གྲོལ་དུ་བཞག་གོ །དེ་ལྟར་ཉམས་སུ་བླངས་ན་ཉོན་མོངས་པ་
འདོད་ཆགས་ཞི། ནད་ཁྲག་ནད་ཞི། གདོན་མོ་གདོན་ཞི། ཉམས་བདེ་སྟོང་སྐྱེ། རྟགས་ཟས་སྐོམ་གྱི་འདུ་
ཤེས་ཆུང་དུ་འགྲོ། ཡི་དགས་ཀྱི་སྐྱེ་སྒོ་གཅོད་འབྲས་བུ་སྤྲུལ་པའི་སྐུ་ཐོབ་བོ། །གཉིས་པ་བྱང་ཆུབ་སེམས་
དཔའི་སྡོམ་པ་ནི། སྨོན་པ་དང་འཇུག་པ་གཉིས་ཀྱི་སྒོ་ནས་སེམས་བསྐྱེད་དེ། སྨོན་པ་ནི་སེམས་ཅན་ལ་
སྙིང་རྗེས་འཛིན་ལ། འཇུག་པ་ཕ་རོལ་ཏུ་ཕྱིན་པ་དྲུག་གིས་སེམས་ཅན་གྱི་དོན་ལ་འཇུག་པའོ། །ད་རེས་
ཐུགས་རྗེ་ཆེན་པོའི་བྱང་ཆུབ་སེམས་དཔའི་སྡོམ་པ་ནི། དད་པ་དང་གུས་པ་དང་མོས་པ་དང་གསུམ་གྱིས་
ཆུད་ཟོས་གསུམ་དུ་མི་བཏང་སྟེ། དད་པས་རྫས་ཆུད་ཟོས་ལ་མི་བཏང་སྟེ། ཁ་མཆུ་དང་འཁྲུགས་པ་དང་
དོན་ཆོག་ལ་སོགས་པ་མི་བྱ་བར་སྦྱིན་པ་བཏང་ངོ༌། །སྤྱི་རྫས་སུ་མི་བཏང་དཀོན་མཆོག་གི་དཀོར་དང༌།
ཆོས་ཀྱི་དཀོར་དང༌། བླ་མའི་དཀོར་ལ་མི་སྤྱད། རྫས་དང་ཡོ་བྱད་ཀྱིས་དཀོན་མཆོག་གསུམ་མཆོད།
འཁོར་བའི་དམེ་རྫས་སུ་མི་བཏང་སྟེ་རྐུ་འཕྲོག་པས་ཁྲོམ་གྱིས་རྫས་མ་བསག །ལོངས་སྤྱོད་ཅི་ཡོང་བླ་མ་
ལ་དབུལ་ལོ། །གུས་པས་ཆོས་ཆུད་ཟོས་ལ་མི་བཏང་སྟེ་འདི་ལྟར་འདུས་བྱས་ཀྱི་ཆོས་དང་། འདུས་མ་
བྱས་ཀྱི་ཆོས་ཐམས་ཅད་ལ་སྤང་བླང་དགག་སྒྲུབ་མི་བྱ་རང་ཤར་རང་གྲོལ་དུ་བཞག་གོ །ཆོས་ཐམས་
ཅད་ཀྱི་དོན་གཅིག་ཏུ་དྲིལ་ན་རྡོ་རྗེའི་ཡི་གེ་དྲུག་པ་ཨོཾ་མ་ཎི་པདྨེ་ཧཱུཾ་ཞེས་པ་འདི་བཟླས་པ་ལ་གུས་པར་བྱ།
སེམས་ཀྱི་གདམས་ངག་ཆུད་ཟོས་སུ་མི་གཞུག་སྟེ། ཐུགས་རྗེ་ཆེན་པོའི་བྱང་ཆུབ་སེམས་དཔའི་སྡོམ་པ་
ནི་ཐབས་དང་ཤེས་རབ་ཀྱིས་འགྲོ་དོན་བྱེད་པ་སྟེ། ཐབས་ཕན་སེམས་སྙིང་རྗེས་འགྲོ་དོན་བྱེད་ལ་ཤེས་
རབ་སྟོང་པས་རྣམ་པར་རྟོག་(༡༦༧ན)པ་གཞི་རྩ་མེད་པར་ངོ་ཤེས་རང་ཤར་རང་གྲོལ་དུ་སོང་བས།
གདམས་ངག་ཆུད་མ་ཟོས་པའོ། །དེ་ལྟར་ཉམས་སུ་བླངས་པས། ཉོན་མོངས་པ་ཞེ་སྡང་ཞི་ནད་མཁྲིས་པ་
ཞི། གདོན་ཕོ་གདོན་ཞི་ཉམས་གསལ་སྟོང་དུ་འཆར། རྟགས་སེམས་ཅན་ལ་སྙིང་རྗེ་ཆེར་འགྲོ་དམྱལ་
- 279 -



མ་ཎི་བཀའ་འབུམ།
བའི་སྐྱེ་སྒོ་གཅོད་འབྲས་བུ་ལོངས་སྐུ་ཐོབ་པའོ། །གསུམ་པ་རིག་འཛིན་སྔགས་ཀྱི་སྡོམ་པ་ནི། སྤྱི་རྩ་བའི་
ལྟུང་བ་ཡན་ལག་དང་བཅས་པ་བསྲུང་ལ། ད་རེས་ཐུགས་རྗེ་ཆེན་པོའི་དམ་ཚིག་ནི། དྲན་པ་བརྩོན་
འགྲུས་ཡིད་ཆེས་གསུམ་གྱིས། བླ་མ་ཡི་དམ་མཁའ་འགྲོ་གསུམ་ཆུད་ཟོས་གསུམ་དུ་མི་གཞུག་སྟེ། དྲན་
པས་བླ་མ་ཡི་དམ་མཁའ་འགྲོ་གསུམ་བླ་མ་སྤྱི་བོར་ཁུར་བས་ཆུད་མི་གསན། ཡི་དམ་སྙིང་གར་བསྒོམས་
པས་ཆུད་མི་གསན། མཁའ་འགྲོ་ལྟེ་བར་བསྒོམས་པས་ཆུད་མི་གསན་ནོ། །གཉིས་པ་བརྩོན་འགྲུས་
ཀྱིས་ༀ་མ་ཎི་པདྨེ་ཧཱུཾ་ཞེས་པ་འདི་ལེ་ལོ་དང་སྙོམ་ལས་མེད་པར་བརྩོན་འགྲུས་དྲག་པོས་བསྒྲུབ་བོ། །
གསུམ་པ་ཡིད་ཆེས་པས་ཉམས་སུ་བླང་སྟེ། བླ་མ་ལ་གདམས་ངག་འབྱུང་བར་ཡིད་ཆེས། ཡི་དམ་ལ་དངོས་
གྲུབ་འབྱུང་བ་ཡིད་ཆེས། མཁའ་འགྲོ་ལ་བྱིན་རླབས་འབྱུང་བར་ཡིད་ཆེས། ཐེ་ཚོམ་དང་ཡིད་གཉིས་མེད་
པར་བྱའོ། །ཉོན་མོངས་པ་གཏི་མུག་ཞི་ནད་བད་ཀན་ཞི་གདོན་ཀླུ་གདོན་ཞི། ཉམས་རིག་པ་རང་བྱུང་
རང་ཤར་དུ་ལྷག་ལྷག་སྐྱེ། རྟགས་མངོན་པར་ཤེས་པ་འབྱུང་། བྱོལ་སོང་གི་སྐྱེ་སྒོ་གཅོད། འབྲས་བུ་ཆོས་
སྐུ་ཐོབ་པོ། །ཐུགས་རྗེ་ཆེན་པོའི་སྤྲུལ་པ་རྒྱལ་པོ་སྲོང་བཙན་སྒམ་པོའི་སྐྱབས་འགྲོ་དང་སྡོམ་པའི་ཞལ་
གདམས། །སྨྲ།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོའི་
དབང་གི་ཞལ་གདམས་ལ། སྤྱིར་གསང་སྔགས་ཀྱི་རྩ་བ་ཐམས་ཅད་དབང་ལ་ཐུག་སྟེ། དབང་མ་ཐོབ་ན།
གསང་སྔགས་ཀྱི་ཆོས་ཉན་པ་དང་སྒྲུབ་པ་དང་བསད་པ་གང་ཡང་མི་རུང་བས། དབང་ཐོབ་པར་བྱ་བ་
གཅེས་སོ། །དེ་ལ་དོན་(༡༦༧བ)བཞིས་སྟོན་ཏེ། དབང་གི་ངོ་བོ། །ངེས་ཚིག །དབྱེ་བ། བགེགས་བསྐྲད་
ཅིང་ཇི་ལྟ་བ་བཞིན་དུ་དབང་བསྐུར་བའོ། །དེ་ལ་དབང་གི་ངོ་བོ་ནི་ལྷའི་སྐུ་གསུང་ཐུགས་ཀྱི་བྱིན་རླབས་
ཀྱིས། སློབ་མའི་ལུས་ངག་ཡིད་གསུམ་སྨིན་པར་བྱེད་པ་ལ་དབང་ངོ༌། །དབང་གི་ངེས་ཚིག་ནི་ལུས་ངག་
ཡིད་གསུམ་ཆོས་ལ་སྤྱོད་པའི་དབང་ཐོབ་པས་དབང་ཞེས་བྱའོ། །དབང་གི་དབྱེ་བ་ལ་བཞི་སྟེ་ཕྱིའི་དབང་
དང༌། ནང་གི་དབང་དང༌། གསང་བའི་དབང་དང༌། དེ་ཁོ་ན་ཉིད་ཀྱི་དབང་ངོ༌། །དབང་ཇི་ལྟར་བསྐུར་བ་
ལ་བཅུ་སྟེ་གང་གིས་དབང་བསྐུར། གང་ལ་དབང་བསྐུར། གང་དུ་དབང་བསྐུར། དོན་ཆེད་ཅིའི་ཕྱིར་དབང་
པ 280 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བསྐུར། ཐབས་གང་གིས་དབང་བསྐུར། འབྲས་བུ་གང་ཐོབ་པའི་ཕྱིར་དབང་བསྐུར། དབང་བསྐུར་བའི་
ཡོན་ཏན་གང་ཡིན། མ་བསྐུར་བའི་སྐྱོན་གང་ཡིན། དབང་གི་རིགས་གང་ལྟར་བསྐུར། དབང་ཐོབ་པའི་
རྟགས་གང་ཡིན་པའོ། །དེ་ལ་དང་པོ་གང་གིས་དབང་བསྐུར་ན། སློབ་དཔོན་བཅུད་དང་ལྡན་པ་ཅིག་
གིས་དབང་བསྐུར་ཏེ། དེ་ལ་བཅུད་བརྟག་པ་ལ་གསུམ། ཕྱི་ལ་བརྟག་པ་དང་། ནང་ལ་བརྟག་པ་དང་།
གསང་བ་ལ་བརྟག་པའོ། །དང་པོ་ཕྱི་ལ་བརྟག་པ་ནི། སངས་རྒྱས་ནས་གྲུབ་ཐོབ་ཀྱི་བཀའ་ལུང་དང་བྱིན་
རླབས་ཀྱི་བར་མ་ཆད་པ། རིགས་ནས་རིགས་སུ་གསང་སྔགས་ཀྱི་རྒྱུད་ཟིན་པ། བསྙེན་སྒྲུབ་ཚད་དུ་
སྐྱོལ་བ། དུལ་བ། ཞེན་ཆགས་དང་འཇུར་འགེགས་ཀྱིས་མ་བཅིངས་པ། ཆོས་ཀྱི་ཕྱོགས་ཐམས་ཅད་
ཤེས་པ་ཚིག་ཏུ་འབྲེལ་ཞིང་སྦྱོར་བའི་གདམས་ངག་ཡོད་པ། ལྟ་བ་ཐག་ཆོད་པས་དགོངས་པ་དང་ལྡན་
པ། དམ་ཚིག་གི་མཁར་མ་ཞིག་པས་ལུས་ངག་ཡིད་གསུམ་ལ་ཟོལ་ཟོག་མེད་པའོ། །གཉིས་པ་ནང་ལ་
བརྟག་པ་ནི། དམ་ཅན་འདུ་ཞིང་མཐུ་རྩལ་ཆེ་བ། བྱིན་རླབས་ཆེ་ཞིང་ཡིད་ཆགས་པ། ཡིད་དུ་འོང་ཞིང་
འདོད་པ་འགྲུབ་པ། མང་པོས་བཀུར་ཞིང་ཡོངས་ལ་གྲགས་པའོ། །གསུམ་པ་གསང་བ་ལ་བརྟག་པ་ནི་
ཉོན་མོངས་པ་རང་སར་དག་པ། སེམས་ལས་སུ་རུང་བའི་ཏིང་ངེ་འཛིན་རྩལ་ཆེ་བ། གསང་དབང་དང་
དེ་ཁོ་ན་ཉིད་ཀྱི་(༡༦༨ན)དབང་ངོ་སྤྲོད་པ་ལ་མཁས་པ། ཕྱི་ནང་གསང་གསུམ་གྱི་མཚན་ཉིད་དང་ལྡན་
པ་དེ་ལ་དབང་གི་བཅུད་ཡོད་པས་དེ་ལྟ་བུ་ལ་དབང་བསྐུར་རོ། །གང་ལ་བསྐུར་ན། སློབ་མ་སྣོད་དང་
པ་ལ་བསྐུར་ཏེ། དེ་ཡང་དད་གུས་མོས་པ་གསུམ་དང་ལྡན་པ་ཅིག་དགོས་ཏེ་འདོད་པའི་དད་པ་
ཆགས་པས་མ་བཅིངས་པ། ཡིད་ཆེས་པའི་དད་པ་ཐེ་ཚོམ་དང་མ་འདྲེས་པ། འདུན་པའི་དད་པ་སེམས་
གཞན་དུ་མི་འགུལ་བ། དང་བའི་དད་པ་སྤྲོ་དགའ་དང་བཅས་པ། རྟོགས་པའི་དད་པ་ཤེས་རབ་ཀྱི་ཆོས་
ཕུན་སུམ་ཚོགས་པའོ། །གུས་པས་བླ་མ་ལ་ནོར་རྫས་འཁོར་གསུམ་ཡོངས་དག་ཏུ་འབུལ་ནུས་པ་ཕྱིས་
འགྱོད་པ་མེད་ཅིང་སེམས་སྤྲོ་དགའ་དང་བཅས་པའོ། །མོས་པས་རབ་བླ་མ་ལ་སངས་རྒྱས་སུ་མཐོང་བ།
འབྲིང་བྱང་ཆུབ་སེམས་དཔར་མཐོང་བ། ཐ་མས་ཀྱང་སྐྱོན་མ་མཐོང་བའོ། །དེ་ལྟ་བུ་ལ་དབང་བསྐུར་རོ། །
གང་དུ་དབང་བསྐུར་ན་གནས་ལུང་པ་ཁ་ཤར་དུ་བལྟས་པ་དབྱིབས་ཟླ་གམ་གཞི་དམར་པོ། གནམ་
- 281 -



མ་ཎི་བཀའ་འབུམ།
འཁོར་ལོ་རྩིབས་བརྒྱད་པ་ས་པདྨ་འདབ་བརྒྱད་དུ་འདུག་པ། རྩི་ཤིང་ནགས་ཚལ་འཛོམ་པ་མེ་ཏོག་གི་
ཀློང་ཆགས་པ། ཉམས་དགའ་བ་གྲུབ་ཐོབ་ཀྱིས་བྱིན་གྱིས་བརླབས་པ་དེ་ལྟ་བུ་རྙེད་ན་རབ། མ་རྙེད་
ནའང་དབེན་ཞིང་བཀྲ་ཤིས་པའི་གནས་སུ་བསྐུར་བར་བྱའོ། །དོན་ཆེད་ཅིའི་ཕྱིར་དུ་བསྐུར་ན་ཐ་མལ་གྱི་
ལུས་ངག་ཡིད་གསུམ། ལྷའི་སྐུ་གསུང་ཐུགས་སུ་སྨིན་པར་བྱེད་པའི་ཕྱིར་དུའོ། །ཐབས་གང་གིས་དབང་
བསྐུར་ན་ཕྱིའི་དབང་བསྐུར་བའི་ཐབས་ནི། སའི་ཆོ་ག་བྱ་སྟེ། དཀྱིལ་འཁོར་བྲིས་ནས་དེར་གཞུག་པ་
དང་། ལྷ་ངོ་བསྟན་པ་དང་དམ་ཚིག་བསྲེ་བ་དང་གསང་མཚན་འདོགས་པ་དང་། བུམ་པ་ལ་སོགས་པས་
དབང་བསྐུར་བ་དང༌། བྱིན་གྱིས་བརླབ་པ་ལ་སོགས་པ་དབང་བསྐུར་བའི་ཐབས་སོ། །ནང་གི་དབང་
བསྐུར་བའི་ཐབས་ནི། སློབ་དཔོན་བྱིན་རླབས་དང་ལྡན་པས་སློབ་མ་ལྷའི་སྐུ་གསུང་ཐུགས་སུ་བྱིན་གྱིས་
བརླབས། དབང་བསྐུར་རྒྱས་བཏབ་ནས་ཏིང་ངེ་འཛིན་གྱི་འཕྲོ་འདུ་དང་ཐབས་ལ་མཁས་པའོ། །གསང་
བའི་དབང་བསྐུར་བའི་ཐབས་ནི། སློབ་(༡༦རབ)དཔོན་གྱིས་སློབ་མའི་སེམས་སངས་རྒྱས་ཀྱི་ངོ་བོ་རང་
ལ་ཡོད་པ་དེ་ངོ་སྤྲད་པས་ཁམས་གསུམ་འཁོར་བ་ལས་གྲོལ་ནས་རང་གི་སེམས་ལ་དབང་ཐོབ་པའོ། །
འབྲས་བུ་གང་ཐོབ་པའི་ཕྱིར་ན་ཕྱིའི་དབང་བསྐུར་བས་གསང་བའི་དཀྱིལ་འཁོར་དུ་བཅུག །དབང་རྫས་
ཀྱིས་དབང་བསྐུར་བས་གསང་སྔགས་ལས་ཐེག་དམན་དུ་མི་ལྟུང་བར། ཐེག་ཆེན་ལས་ཕྱིར་མི་ལྡོག་ཅིང་
གསང་སྔགས་ལ་རང་དབང་ཐོབ་པའི་ཕྱིར་དུའོ། །ནང་གི་དབང་བསྐུར་བས་རྣལ་འབྱོར་པས་ལུས་ལྷའི་
དཀྱིལ་འཁོར་དུ་བསྒྱུར་བས་ལུས་ལ་དབང་ཐོབ་སྟེ། ལྷའི་རང་བཞིན་དུ་གསལ་བས་བརྡོས་པའི་ཕུང་པོ་
རང་གིས་མི་གནས་པར། ལྷའི་སྐུ་གསུང་ཐུགས་སུ་ཚེ་གཅིག་གིས་སངས་རྒྱ་བ་ཡིན་ནོ། །གསང་བའི་
དབང་བསྐུར་བས་རིག་པ་ཡེ་ཤེས་རང་ལ་ཤར་ནས་ཉོན་མོངས་པས་མི་བརྫི་བར་ཡེ་ཤེས་རང་དབང་
གིས་དཀྱིལ་འཁོར་ལ་དབང་བསྐུར་བའོ། །དབང་བསྐུར་བའི་ཡོན་ཏན་གང་ཡིན་ན། དེ་ལ་གཉིས་ཐུན་
མོང་ཐུགས་རྗེ་དབང་བསྐུར་བའི་ཡོན་ཏན་དང་། ཁྱད་པར་རིག་པའི་ཡེ་ཤེས་ཀྱི་དབང་བསྐུར་བའི་ཡོན་
ཏན་ནོ། །དང་པོ་ཐུན་མོང་ཐུགས་རྗེས་དབང་བསྐུར་བའི་ཡོན་ཏན་ལ། ཕན་པའི་དབང་དང་ནུས་པའི་དབང་
གཉིས་ལས། ཕན་པའི་དབང་ནི་ནད་མེད་ཚེ་རིང་ལོངས་སྤྱོད་དབང་ཐང་གཟི་བརྗིད་ཆེ་བར་འདོད་པ་ལ་
- 282 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སོགས་པ་ལ་ གང་འདོད་པའི་དབང་བསྐུར་རོ། །ནུས་པའི་དབང་ནི། ཉན་ནུས་པ་ལ་ཉན་པའི་དབང་
བསྐུར། འཆད་ནུས་པ་ལ་འཆད་པའི་དབང་བསྐུར། སྒྲུབ་ནུས་པ་ལ་སྒྲུབ་པའི་དབང་བསྐུར་རོ། །གཉིས་
པ་ཁྱད་པར་རིག་པ་ཡེ་ཤེས་ཀྱི་དབང་བསྐུར་བའི་ཡོན་ཏན་ནི། རང་གི་རིག་པའི་ངོ་བོ་བྱང་ཆུབ་ཀྱི་
སེམས་ཆོས་ཉིད་ཀྱི་ཡེ་ཤེས་སུ་ཤར་བ་ལ་བྱའོ། །དབང་མ་བསྐུར་བའི་སྐྱོན་ནི། སློབ་དཔོན་མཉེས་པར་
མ་བྱས་ཤིང་། །དབང་རྣམས་ཐོས་པར་མ་བྱས་ན། །ཉན་པ་ལ་སོགས་བརྩོན་པ་ནི། །འབྲས་བུ་མེད་ཅིང་
བརླག་པར་འགྱུར། །ཞེས་པས་དབང་མ་ཐོབ་པས་གསང་སྔགས་ཀྱི་ཆོས་ལ་སྤྱད་དུ་མི་རུང་ངོ༌། །དབང་
གི་རིགས་གང་ལྟར་དུ་བསྐུར་ན། ཕྱི་བུམ་པའི་དབང་གིས་ལུས་སྨིན་པར་བྱེད། ནང་(༡༦༩ན)གསང་
བའི་དབང་གིས་ངག་སྨིན་པར་བྱེད། གསང་བ་ཤེས་རབ་ཡེ་ཤེས་ཀྱི་དབང་གིས་ཡིད་སྨིན་པར་བྱེད།
དབང་བཞི་པས་ཁམས་གསུམ་འཁོར་བ་ལས་རྒྱལ་བའི་དབང་ཐོབ་པར་བྱེད་དོ། །ཡང་། ལྷ་དབང་ལུས་
པ་བསྐུར་བས་ལུས་ལྷར་སྨིན་པར་བྱེད། སྔགས་དབང་ངག་ལ་བསྐུར་བས་ངག་སྔགས་སུ་སྨིན་པར་
བྱེད། ཆོས་དབང་སེམས་ལ་བསྐུར་བས་ཡིད་ཆོས་ཉིད་དུ་སྨིན་པར་བྱེད། ཚིག་དབང་རིན་པོ་ཆེས་ལུས་
ངག་ཡིད་གསུམ་སྨིན་པར་བྱེད་དོ། །དབང་ཐོབ་པའི་རྟགས་ནི། མགོ་བོ་ལ་ཉི་མ་ཤར་བ་དང་། རིན་པོ་
ཆེའི་ཅོད་པན་ གྱོན་པ་དང་། མུ་ཏིག་གི་ཟར་ཚགས་སྤྱི་གཙུག་ཏུ་ཐིམ་པ་དང༌། སྤྱི་བོར་ རིན་པོ་ཆེའི་
མཆོད་རྟེན་ནུབ་པ་དང་། རྡོ་རྗེ་དྲིལ་བུ་རྙེད་པ་དང༌། བུམ་པ་བདུད་རྩིས་གང་བས་ལུས་བཀྲུས་པ་དང༌།
གོས་དཀར་པོ་གསར་པ་གྱོན་པ་ལ་སོགས་པ་རྟགས་མཚན་བཟང་པོ་རྨི་ན་དབང་ཐོབ་པའི་རྟགས་སོ། །
རྟགས་དང་ལྡན་ཡང་ཡོན་མ་ཕུལ་ན་དབང་མི་ཐོབ་པས། སྲི་ཞུ་དད་པའི་སེམས་ལྡན་པས། །རྒྱལ་སྲིད་
དང་ནི་རང་གི་ལུས། །བུ་དང་ཆུང་མ་ནོར་གྱི་མཛོད། །བཞོན་པ་རྐང་འགྲོས་ལ་སོགས་པ། །མི་ལྡོག་དབྱིངས་
སུ་ཅི་ཡོད་དབུལ། །ཕན་པའི་དབང་དང་ནུས་པའི་དབང་། རིམ་བཞིན་ཆུད་མ་ཟོས་པར་ནི། །སོ་སོའི་
དབང་རྫས་ཅི་རིགས་པས། །ནུས་མཐུ་ཅན་གྱི་གནས་སྐབས་སུ། །མཁས་པ་ཆེན་པོས་དབང་བསྐུར་རོ། །
དབང་བསྐུར་བའི་ཟླ་བ་ནི། སྟོན་ཟླ་ར་བའི་ཟླ་བ་ལ་ཚེས་གྲངས་བརྒྱད་ནས་ཉའི་བར་དུའོ། །རིག་པ་
རྩལ་གྱི་དབང་བསྐུར་བ་ལ། རིག་པའི་དབང་ནི་དབང་ཐམས་ཅད་ཀྱི་མེས་པོ་ཡིན་ཏེ། འདི་ཐོབ་པས་
283 -



མ་ཎི་བཀའ་འབུམ།
དབང་ཐམས་ཅད་ཐོབ་པ་ཡིན་ནོ། །རིག་པའི་དབང་གང་བྱ་ན་སངས་རྒྱས་དང་སེམས་ཅན་གཉིས་རིག་
མ་རིག་ལས་བྱུང་སྟེ། རིག་ན་སངས་རྒྱས་མ་རིག་ན་འཁོར་བ། རང་གི་རིག་པ་བྱང་ཆུབ་ཀྱི་སེམས་འདི་
ནང་རྟོགས་ན་ནང་སངས་རྒྱས། ནུབ་རྟོགས་ན་ནུབ་སངས་རྒྱས། བྱང་ཆུབ་ཀྱི་སེམས་ནི་སངས་རྒྱས་ལྟར་
སྣང་ཡང་སངས་རྒྱས་ཀྱི་ངོ་བོ་ཉིད་ཀྱང་མ་གྲུབ། (༡༦༩བ)ངན་སོང་ལྟར་སྣང་ཡང་ངན་སོང་གི་ངོ་བོ་
ཉིད་ཀྱང་མ་གྲུབ། ལས་མི་དགེ་བ་སྣ་ཚོགས་སྤྱད་ཀྱང་ངན་སོང་གསུམ་དུ་མི་འགྲོ་ལ། དགེ་བ་སྣ་ཚོགས་
སྤྱད་ཀྱང་མཐོ་རིས་མི་ཐོབ་སྟེ། ཅི་སྟེ་ན་དེ་ལྟར་དགེ་སྡིག་ཏུ་སྣང་ཡང་། བྱང་ཆུབ་ཀྱི་སེམས་ཐིག་ལེ་ཉག་
གཅིག་ཏུ་སྣང་། ཡང་བདེ་སྡུག་སྣ་ཚོགས་བྱུང་ ཡང་ རིག་པའི་རྩལ་ལས་བྱུང་། ཞི་ ཡང་ བྱང་ཆུབ་ཀྱི་
སེམས་ཐིག་ལེ་ཉག་གཅིག་གི་ངང་དུ་ཞི། བདེ་སྡུག་ཇི་ལྟར་སྣང་ཡང་བྱང་ཆུབ་ཀྱི་སེམས་ཐིག་ལེ་ཉག་
གཅིག་ལ་བྲི་བ་དང་གང་བ་མེད་དོ། །འོ་ན་ལྷའི་དཀྱིལ་འཁོར་དུ་དབང་བསྐུར་མི་དགོས་སམ་ཞེ་ན།
རྒྱལ་པོ་ཨིནྡྲ་བྷཱུ་ཏིས། རང་རིག་ཡེ་ཤེས་གནས་པ་ལ། །རྡུལ་ཚོན་དཀྱིལ་འཁོར་དབང་བསྐུར་ན། །དེ་ནི་
དམ་ཚིག་ཉམས་པ་ཡིན། །ཞེས་གསུངས་པས། རང་
རང་ རིག་རྩལ་གྱི་དབང་ཐོ
ཐོབ་ནས་བྲིས་པའི་དཀྱིལ་
འཁོར་དུ་མི་འཇུག་པའོ། །དེ་ལྟ་བུའི་དབང་དེ་སློབ་དཔོན་གང་གིས་བསྐུར་ན། སློབ་དཔོན་སངས་རྒྱས་
ཀྱི་ཆ་ལ་བཏགས་པ་རང་སེམས་སངས་རྒྱས་སུ་རྟོགས་པ་ཅིག་གིས་སོ། །སློབ་མ་ཡེ་ཤེས་ཀྱི་ཆ་ལ་
བཏགས་ཏེ་སྣང་བ་ཐམས་ཅད་བྱང་ཆུབ་ཀྱི་སེམས་ཐིག་ལེ་ཉག་གཅིག་གཟུགས་བརྙན་རང་བྱུང་གི་
དཀྱིལ་འཁོར་དུ་མཐོང་བར་འདོད་པའོ། །དེ་ལ་ཉོན་མོངས་པས་མ་བསྒྲིབས་པ་ནི་གདོང་གཡོགས་
བཀྲོལ་བའོ། །རང་རིག་བྱང་ཆུབ་ཀྱི་སེམས་སྟོང་གསལ་ཆེན་པོར་མཐོང་བ་ནི་མིག་ཕྱེ་བའོ། །དེ་ཆོས་ཀྱི་
སྐུ་ཡིད་ཆེས་པ་ནི་དཀྱིལ་འཁོར་གྱི་ལྷ་ཚོགས་མཐོང་བའོ། །དེའི་ངང་ལས་རང་སེམས་ཆོས་སྐུ་མི་འགྱུར་
བ་ནི་དཀྱིལ་འཁོར་དུ་ཞུགས་པའོ། །རང་རིག་ཆོས་ཀྱི་སྐུར་མངོན་དུ་གྱུར་ནས་བརྟན་པ་ཐོབ་པ་ནི་
དབང་དང་དངོས་གྲུབ་ཐོབ་པའོ། །དེ་རྣམས་ནི་རིག་པ་རྩལ་གྱི་དབང་བསྐུར་བའི་ཐབས་སོ། །དེ་ཡང་
དབང་དང་བྱིན་རླབས་སུ་འབྲེལ་དགོས་ཏེ། སློབ་དཔོན་བྱིན་རླབས་དང་ལྡན་པ་ལ་སློབ་མ་མོས་གུས་
དང་ལྡན་པས་དབང་ཐོབ་དགོས་ལ། དེ་ལ་དབང་དང་བྱིན་རླབས་བྱས་པས་ཐོབ་པ། མ་བྱས་ཀྱང་ཐོབ་
• 284 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པ། བྱས་ཀྱང་མི་ཐོབ་པ་གསུམ་ལས། དང་པོ་བྱས་ནས་ཐོབ་པ་ནི། དབང་པོ་འབྲིང་ཡིན་ལ། མ་བྱས་
ཀྱང་ཐོབ་པ་དེ་དབང་པོ་(༡༧༠ན)རབ་ཡིན་པས་དེ་ལ་དབང་བྱིན་རླབས་བྱས་པ་མེད་ཀྱང་ལུས་ངག་
ཡིད་གསུམ་ལ་བྱིན་རླབས་འཇུག་གོ །བྱས་ཀྱང་མི་ཐོབ་བྱིན་རླབས་མི་འཇུག་པ་དེ་ནི་དབང་པོ་ཐ་མ་
ཡིན་ནོ། །དེ་ལ་བྱིན་རླབས་ལ་བདུན་བྱིན་རླབས་ཀྱི་རྒྱུ་དང་། གྲོགས་དང་། རྟེན་དང་། ཡུལ་དང་། དབྱེ་
བ་དང༌། རྟགས་དང་འབྲས་བུའོ། །དང་པོ་བྱིན་རླབས་ཀྱི་རྒྱུ་ནི། དད་གུས་མོས་པ་གསུམ་སྟེ། དད་པ་སྤོ་
སིང་བ། མོས་པ་དུང་བ། གུས་པས་འདུད་པར་བྱེད་པའོ། །བྱིན་རླབས་ ཀྱི་གྲོགས་ཤེས་རབ་བརྩོན་
འགྲུས་གདུང་བ་སྟེ། ཤེས་རབ་ཀྱིས་ཆོས་གོ་བའི་གདེངས་དང་ལྡན་པ། བརྩོན་འགྲུས་ཀྱིས་བླ་མ་ལ་
གསོལ་བ་འདེབས་པ། གདུང་བས་བླ་མ་ཡི་དམ་མཁའ་འགྲོ་མི་བརྗེད་པར་རྒྱུན་དུ་དྲན་པའོ། །དེ་
གསུམ་དང་ལྡན་ན་བྱིན་རླབས་མི་འབྱུང་བའི་དབང་མེད་དོ། །བྱིན་རླབས་ཀྱི་རྟེན་ནི་བླ་མ་ཡི་དམ་མཁའ་
འགྲོ་ཡིན་པས། བླ་མ་ལ་གདམས་ངག་ཞུ། ཡི་དམ་ལ་བསྙེན་སྒྲུབ་བྱ། མཁའ་འགྲོ་བཀའ་སྲུང་ལ་བརྟེན་
པའོ། །བྱིན་རླབས་ཀྱི་ཡུལ་ནི་སྐུའི་བྱིན་རླབས་འབྱུང་བའི་ཡུལ་ལུས། གསུང་གི་བྱིན་རླབས་འབྱུང་བའི་
ཡུལ་ངག །ཐུགས་ཀྱི་བྱིན་རླབས་འབྱུང་བའི་ཡུལ་སེམས་སོ། །བླ་མ་ཡི་དམ་མཁའ་འགྲོའི་སྐུ་གསུང་
ཐུགས་ཀྱི་བྱིན་རླབས་རྣལ་འབྱོར་པ་མོས་གུས་བྱེད་པའི་ལུས་ངག་ཡིད་གསུམ་ལ་འཇུག་གོ །བྱིན་རླབས་
ཀྱི་དབྱེ་བ་ལ་གསུམ། རྟོགས་པའི་བྱིན་རླབས་བུ་ཆུང་སྐྱེས་པ་དང་སྐད་དུས་གཅིག་ལ་འོང་བ་ལྟར།
རྟོགས་པ་ཁོང་ནས་ཤར་བ་དང་བྱིན་གྱིས་བརླབས་པ་དུས་གཅིག་ལ་འོང་ངོ༌། །རིག་པ་ལམ་དུ་སློངས་
པའི་བྱིན་རླབས། གཅན་གཟན་གྱི་རྒྱལ་པོ་སེང་གེས་གཅན་གཟན་དང་རི་དགས་ཐམས་ཅད་ཟིལ་གྱིས་
གནོན་པ་ལྟར། ཉོན་མོངས་པ་དང་རྣམ་པར་རྟོག་པ་ཐམས་ཅད་ཟིལ་གྱིས་མནན་ཏེ་ལྡང་མི་ནུས་པའོ། །
རིག་པ་མངོན་དུ་གྱུར་པའི་བྱིན་རླབས་ཁྱུང་ནམ་མཁའ་ལ་ལྡིང་བ་ལྟ་བུ་ནི། ཁྱུང་ནམ་མཁའ་ལ་ལྡིང་བ་
དེ་ཁོ་གཡང་ས་ལ་ཉམ་མི་ང་བར་ཡུལ་ཀུན་ལ་ལྟ་བ་ལྟར། རིག་པ་རྩལ་ཆེན་རྫོགས་པའི་རྣལ་འབྱོར་པ་
ལ་ཆོས་ཐམས་ཅད་རིག་པའི་རྩལ་དུ་(༡༧༠བ)རྫོགས་པས། རང་ལ་བསམ་ཞིང་ཉམས་དགའ་བས་
འཁོར་བའི་གཅོང་རོང་ལ་ཉམ་མི་ང་བའོ། །བྱིན་རླབས་ཀྱི་རྟགས་ནི་ལུས་ངག་ཡིད་གསུམ་ལ་འབྱུང་སྟེ།
- 285 -



མ་ཎི་བཀའ་འབུམ།
ཆོས་
སྐུའི་ བྱིན་རླབས་ ལུས་ལ་ཞུགས་པའི་རྟགས་ སུ་ལུས་འདར་བ་དང་། འཕར་བ་དང་། རྒྱུག་པ་དང་།
མཆོང་པ་དང་། འཁྲབ་པ་དང་
། གར་བསྒྱུར་བ་ལ་སོགས་པ་འོང་ངོ༌
། །གསུང་གི་བྱིན་རླབས་ངག་ལ་
ཞུགས་པའི་རྟགས་སུ་དགོད་པ་དང༌། དུ་བ་དང༌། རྒྱ་གར་གྱི་སྐད་དང་། མཁའ་འགྲོའི་སྐད་དང་།
སྨྲ་བ་དང་། ལེགས་ཉེས་སྟོན་པ་ལ་སོགས་པ་འོང་ངོ༌། །ཐུགས་ཀྱི་བྱིན་རླབས་སེམས་ལ་ཞུགས་པའི་
རྟགས་སུ་སྣང་བ་ཟིལ་གྱིས་ནོན་པ་དང༌། སྙིང་རྗེ་ལྷག་པར་སྐྱེ་བ་དང་། བདེ་བ་དང་།.གསལ་བ་དང་།
རྟོག་པ་མེད་པ་དང་། སེམས་ཆོས་ཉིད་ཀྱི་ངོར་མཐོང་བ་ལ་སོགས་འོང་ངོ༌། །བྱིན་རླབས་ཀྱི་འབྲས་བུ་ནི།
བདེ་བ་ལོངས་ སྤྱོད་རྫོགས་པའི་སྐུར་གྲོལ། གསལ་བ་ སྤྲུལ་པའི་སྐུར་གྲོལ། མི་རྟོག་ པ་ཆོས་ཀྱི་སྐུར་
གྲོལ་ལོ། །བྱིན་རླབས་འཇུག་པའི་ཐབས་དཔའ་བ་རྣམ་པ་གསུམ་ལ། ལུས་ལྷའི་དཔའ་བ་ནི། རང་ཡི་
དམ་ལྷའི་སྐུ་གཟི་བརྗིད་རྒྱན་ཆ་ལུགས་སུ་གསལ་བས་སྐུའི་བྱིན་རླབས་དང་ལྡན་པའོ། །ངག་སྔགས་ཀྱི་
དཔའ་བ་ནི། ཡི་དམ་ལྷའི་སྙིང་པོ་མ་ཡེངས་པར་རྒྱུན་དུ་བཟླས་པས་གསུང་གི་བྱིན་རླབས་དང་ལྡན་
པའོ། །ཡིད་ཆོས་ཉིད་ཀྱི་དཔའ་བ་ནི། ཆོས་ཉིད་སྐྱེ་འགག་མེད་པ་ལ་གནས་པས་རང་བྱུང་གི་ཡེ་ཤེས་སུ་
ཤར་བའོ། །དེ་ལྟར་ལུས་ངག་ཡིད་གསུམ་ལྷའི་སྐུ་གསུང་ཐུགས་སུ་བརྟན་པས་བྱིན་རླབས་ནུས་པར་
ལྡན་པའོ། །གཞན་བྱིན་གྱིས་རློབ་པ་ནི། བླ་མ་སྤྱི་བོར་སྒོམ་དུ་བཅུག་ལ་ལུས་བྱིན་གྱིས་བརླབས། ཡི
དམ་སྙིང་གར་སྒོམ་དུ་བཅུག་ལ་ཡིད་བྱིན་གྱིས་བརླབས། མཁའ་འགྲོ་ལྟེ་བར་སྒོམ་དུ་བཅུག་ལ་ངག་
བྱིན་གྱིས་བརླབ་བོ། །སྤྱི་བོར་ཨོཾ་བྲིས་ལ་སྐུས་བྱིན་གྱིས་བརླབས་ལ་རྒྱས་གདབ། མགྲིན་པར་ཨཱ༔བྲིས་
ལ་གསུང་གིས་བྱིན་གྱིས་བརླབས་ལ་རྒྱས་གདབ། སྙིང་གར་ཧཱུྃ་བྲིས་ལ་ཐུགས་ཀྱིས་བྱིན་གྱིས་བརླབས་
ལ་རྒྱས་(༡༧༡ན)གདབ། སྐུའི་བྱིན་རླབས་ལུས་ལ་ཞུགས་པས་ལུས་ཀྱི་སྒྲིབ་པ་བྱང་ནས་ལུས་ལོངས་
སྤྱོད་རྫོགས་པའི་སྐུར་གྲོལ། གསུང་གི་བྱིན་རླབས་ངག་ལ་ཞུགས་པས་ངག་གི་སྒྲིབ་པ་བྱང་ནས་ང་
སྤྲུལ་པའི་སྐུར་གྲོལ། ཐུགས་ཀྱི་བྱིན་རླབས་ཡིད་ལ་ཞུགས་པས་ཡིད་ཀྱི་སྒྲིབ་པ་བྱུང་ནས་སེམས་ཆོས་ཀྱི་
སྐུར་གྲོལ། དབང་དང་བྱིན་རླབས་མེད་པར་ཆོས་ལ་ནུས་པ་མི་འབྱུང་བསྒྲུབས་ཀྱང་མི་འགྲུབ་ལ། དུས་
ཀྱི་མཐའ་ལྔ་བརྒྱའི་སྙིགས་མ་ལ། གསང་སྔགས་ལ་ཁྲོམ་བཤད་བྱེད། ལྟ་བ་ཁ་ལ་ཁྱེར། སྤྱོད་པ་བབ་
- 286 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཅོལ་བྱེད། མ་བསྒོམས་པར་སངས་རྒྱས་རེ། དམ་ཚིག་མི་བསྲུང་བར་བཟང་པོར་རློམ། ཆོས་སྤྱོད་སྤངས་
ནས་སྒྲིབ་མེད་དུ་རེ། ཉམས་ལེན་མེད་པར་རྟོགས་ པ་ཅན་ཡིན་ཟེར། རང་མ་སྨིན་པར་གཞན་ལ་
གདམས་ངག་འདེབས། འཁྲུལ་པ་ཁ་མ་བྲི་བར་ཞིག་པོ་ཞིག་མོ་གྲོལ་པོ་གྲོལ་མོ་ཡིན་ཟེར། ཆོས་པར་
ཁས་བླངས་ནས་གཅིག་ལ་གཅིག་སྤྱོད་གཅིག་ལ་གཅིག་རྩོད། ཉོན་མོངས་པ་རང་དགར་བཏང་ནས་
དུག་ལྔ་མ་སྤངས་པར་སངས་རྒྱས་ཟེར། དེ་ལྟ་བུ་ཕལ་ཆེ་བའི་དུས་ཤིག་འོང་བས། དེའི་ཚེ་སྐལ་ལྡན་
བྱང་ཆུབ་སེམས་དཔའ་སྔོན་སྦྱངས་ལས་འཕྲོ་ཅན་ཅིག་དང༌། ཐུགས་རྗེ་ཆེན་པོའི་ཆོས་འདི་ཕྲད་པར་
ཤོག་ཤིག །ལས་ཅན་ཐུགས་རྗེ་ཆེན་པོ་ལ་མོས་པ་རྣམས་ལ། སྐྱབས་འགྲོ་སེམས་བསྐྱེད་དབང་བྱིན་
རླབས་ཀྱིས་ལུས་ངག་ཡིད་གསུམ་སྨིན་པར་གྱིས་ལ། ཐུགས་རྗེ་ཆེན་པོའི་སྒྲུབ་ཐབས་དང་། ཡི་གེ་དྲུག་
པའི་བཟླས་ལུང་ཕོག་ཅིག །སེམས་རྒྱ་ཆེན་པོར་བསྐྱེད་ལ་འགྲོ་བ་སེམས་ཅན་གྱི་དོན་གྱིས་ཤིག་ཅེས་སྤྲུལ་
པའི་རྒྱལ་པོས་གསུངས་པ་དབང་བྱིན་རླབས་ཀྱི་གདམས་པ་ སྤྱི། ། བཞི་པོ་དེ་ཕྱི་ནང་གི་བསླབ་བྱའི་ཞལ་
གདམས་ཏེ། དེ་ཡང་གཏེར་བྱང་ལྟར་སྐྱབས་འགྲོ་དང་སྡོམ་པའི་ཞལ་གདམས་ལ་གཉིས་སུ་བྱས་པའོ། །
གཞན་ལ་ཕན་གདགས་ཤིང་རང་སྨིན་པར་བྱེད་པའི་ཞལ་གདམས་བརྒྱད།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་(༡༧༡བ)སྤྲུལ་པ་ཆོས་
སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས། སྐྱབས་འགྲོ་སེམས་བསྐྱེད་འབོགས་པའི་ཚུལ་
ལམ་རིམ་པ་ནི། རྟེན་གྱི་གང་ཟག་ཐུགས་རྗེ་ཆེན་པོའི་སྒོར་འཇུག་པར་འདོད་པ་དེས། ཐོག་མར་རང་
འཁོར་བར་མི་འཁྱམ་ཞིང་གཞན་འཁོར་བ་ལས་ཐར་བར་བྱེད་པ་ལ་རྫོགས་པའི་སངས་རྒྱས་ཐོབ་དགོས།
དེ་ཐོབ་པར་བྱེད་པ་ལ་གཞི་སྐྱབས་སུ་འགྲོ་བ། ལམ་བྱམས་པ་དང་སྙིང་རྗེ་ལ་བརྟེན་ནས། འབྲས་བུ་
རྫོགས་པའི་སངས་རྒྱས་འབྱུང་བས། དང་པོ་སྐྱབས་སུ་འགྲོ་བ་ལ་སྦྱོར་བ་དངོས་གཞི་རྗེས་གསུམ་ལས།
དང་པོ་སྦྱོར་བའི་དུས་སུ། དཀོན་མཆོག་གི་རྟེན་ལ་མཆོད་པ་ཕུལ་ནས་སློབ་དཔོན་ལ་འདུད་པས།
• 287 -



མ་ཎི་བཀའ་འབུམ།
སངས་རྒྱས་ཐམས་ཅད་ཀྱི་ངོ་བོ་སློབ་དཔོན་དགོངས་སུ་གསོལ། བསྟན་པའི་གཙོ་བོ་ཤཱཀྱ་ཐུབ་པ་དང་།
བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་སོགས་པ་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དགོངས་སུ་གསོལ། །བདག་མིང་འདི་ཞེས་བགྱི་བ་ཐུགས་རྗེ་ཆེན་པོའི་སྒོར་འཇུག་
པས་སྐྱབས་སུ་འགྲོ་བའི་ལུང་སྩལ་དུ་གསོལ་ཞེས་བརྗོད། སློབ་དཔོན་གྱིས་རིགས་ཀྱི་བུ་སྐྱབས་འགྲོ་མི་
སྐྱེ་བར་བྱེད་པའི་གེགས་སྔོན་ནས་བསགས་པ་དང༌། ད་ལྟར་གྱི་སྡིག་པ་ཚན་པོ་ཆེ་རྒྱུད་ལ་ཡོད་པས་
བཤགས་པ་གྱིས་ཤིག་ཅེས་བརྗོད་པས། དེས་བདག་མིང་འདི་ཞེས་བྱ་བ་སྔོན་ནས་དང༌། ད་ལྟ་ཡན་ཆད་
དུ་ཉོན་མོངས་པ་ལྔས་ཀུན་ནས་བསླང་སྟེ། མཚམས་མེད་པ་ལྔ་དང༌། ཉེ་བ་ལྔ་དང་
། ལྕི་བ་བཞི་དང༌།
ལོག་པ་བརྒྱད་དང་། མི་དགེ་བ་བཅུ་དང་། ཉན་ཐོས་ཀྱི་འདུལ་ཁྲིམས་ཉམས་པ་དང་། བྱང་ཆུབ་སེམས་
དཔའི་སྡོམ་པ་ཉམས་པ་དང་། གསང་སྔགས་ཀྱི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །
མི་འཆབ་བོ་སླན་ཆད་ཀྱང་སྡོམ་པར་བྱའོ་ཞེས་བརྗོད། སློབ་དཔོན་གྱིས་འཁོར་བ་དང་ངན་སོང་གི་རྒྱུ་
མཐོ་རིས་དང་ཐར་པའི་གེགས་སྡིག་པའི་ལས་ཡིན་པས། སྔོན་ཆད་བྱས་པ་ཐམས་ཅད་བློས་འགྱོད་པ་
དང་བཅས་པས་(༡༧༢ན)བཤགས་ནས་ཕྱིས་བསྡམས་པས། སྔོན་གྱི་ངག་ལ་ཕྱིས་མི་གོས་པར་འགྱུར་
རོ་ཞེས་བརྗོད། གཉིས་པ་དངོས་གཞི་ལ་གསུམ་ལས། དང་པོ་ནི། བདག་མིང་འདི་ཞེས་བྱ་བ་དུས་འདི་
ནས་བཟུང་སྟེ་བླ་མེད་བྱང་ཆུབ་ཀྱི་བར་དུ། རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ། །
འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་དགེ་
འདུན་ལ་སྐྱབས་སུ་མཆིའོ་ཞེས་ལན་གསུམ་དུ་བརྗོད་དོ། །སློབ་དཔོན་གྱིས། དེས་ཕྱི་ལྟར་དཀོན་མཆོག་
གསུམ་ལ་སྐྱབས་སུ་སོང་བས། སྟོན་པ་བླ་ན་མེད་པ་སངས་རྒྱས། སྐྱོབ་པ་བླ་ན་མེད་པ་དམ་ཆོས་དང་།
འདྲེན་པ་བླ་ན་མེད་པ་དགེ་འདུན་ནོ། །གནས་སྐབས་ཚེ་འདིའི་བདེ་སྐྱིད་དང་། མཐར་ཐུག་ཐར་པ་དང་
ཐམས་ཅད་མཁྱེན་པའི་གོ་འཕང་ཐོབ་པ་ཡང་དཀོན་མཆོག་གསུམ་ལས་འབྱུང་བས་སྙིང་ཐག་པ་ནས་
སྐྱབས་སུ་སོང་ཅིག་ཅེས་བརྗོད་དོ། །གཉིས་པ་ནང་བླ་མ་ཡི་དམ་མཁའ་འགྲོ་ལ་སྐྱབས་སུ་འགྲོ་བ་ནི།
བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ་བླ་མེད་བྱང་ཆུབ་ཀྱི་བར་དུ། བརྒྱུད་པའི་རྩ་བ་བླ་
- 288 -



མ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
མ་ལ་སྐྱབས་སུ་མཆིའོ། །དངོས་གྲུབ་ཀྱི་རྩ་བ་ཡི་དམ་ལ་སྐྱབས་སུ་མཆིའོ། །བྱིན་རླབས་ཀྱི་རྩ་བ་མཁའ་
འགྲོ་ལ་སྐྱབས་སུ་མཆིའོ་ཞེས་ལན་གསུམ་བརྗོད། སློབ་དཔོན་གྱིས་དེས་ན་དེ་ལྟར་བླ་མ་ཡི་དམ་མཁའ་
འགྲོ་གསུམ་ལ་སྐྱབས་སུ་སོང་བས། བརྒྱུད་པ་ཐམས་ཅད་ཀྱི་རྩ་བ་བླ་མ་ཡིན་པས་སྤྱི་གཙུག་ཏུ་ཁུར་ཅིག །
དངོས་གྲུབ་ཐམས་ཅད་ཀྱི་རྩ་བ་ཡི་དམ་ཡིན་པས་ཐུགས་རྗེ་ཆེན་པོ་དང་དབྱེར་མེད་པར་སྒོམས་ཤིག །བྱིན་
རླབས་ཐམས་ཅད་ཀྱི་རྩ་བ་མཁའ་འགྲོ་ཡིན་པས་ལུས་ཀྱི་གྲིབ་མ་ལྟར་བསྟེན་ཅིག །འདི་ཕྱི་ཐམས་ཅད་
དུ་བླ་མས་གདམས་ངག་གསལ་འདེབས། ཡི་དམ་གྱིས་ལམ་སྣ་འདྲེན། མཁའ་འགྲོས་བར་ཆད་སེལ་
བས་གསོལ་བ་འདེབས་པར་བྱའོ་ཞེས་བརྗོད། གསུམ་པ་གསང་བ་ལྟ་སྒོམ་སྤྱོད་པ་གསུམ་ལ་སྐྱབས་
(༡༧༢བ)སུ་འགྲོ་བ་ནི། བདག་མིང་འདི་ཞེས་བྱ་བ་བླ་མེད་བྱང་ཆུབ་ཀྱི་བར་དུ་ལྟ་བ་བླ་ན་མེད་པ
ཕྱོགས་མེད་མཐའ་བྲལ་ལ་སྐྱབས་སུ་མཆིའོ། །སྒོམ་པ་བླ་ན་མེད་པ་གསལ་སྟོང་འཛིན་མེད་ལ་སྐྱབས་
སུ་མཆིའོ། །སྤྱོད་པ་བླ་ན་མེད་པ་རང་ཤར་རང་གྲོལ་ལ་སྐྱབས་སུ་མཆིའོ་ཞེས་ལན་གསུམ་བརྗོད། སློབ་
དཔོན་གྱིས་དེས་གསང་བ་ལྟར་ལྟ་སྒོམ་སྤྱོད་པ་གསུམ་ལ་སྐྱབས་སུ་སོང་བས། ཐུགས་རྗེ་ཆེན་པོའི་ལྟ་བ་
ནི་ཕྱོགས་མེད་མཐའ་བྲལ་རང་བྱུང་རང་གསལ་ཀུན་ལ་ཁྱབ་པ་ཡིན་ནོ། །ཐུགས་རྗེ་ཆེན་པོའི་སྒོམ་པ་ནི་
སྟོང་གསལ་ངོས་གཟུང་མེད་པ་ཡིན་ནོ། །ཐུགས་རྗེ་ཆེན་པོའི་སྤྱོད་པ་ནི་རང་ཤར་རང་གྲོལ་རྐྱེན་སྣང་
གྲོགས་སུ་གྱུར་བ་ཡིན་ནོ། །ལྟ་ སྒོམ་སྤྱོད་པ་གསུམ་དབྱེར་མེད་གཅིག་གི་ངོ་བོར་རྒྱུན་དུ་ཉམས་སུ་
བླངས་པས་ཚེ་འདི་ལ་བརྟན་པ་ཐོབ་ནས། བར་དོར་ལྟ་སྒོམ་སྤྱོད་པའི་དོན་དྲན་པས་ལུས་ཤ་ཁྲག་གི་
བརྡོས་པ་འདི་མེད་ཀྱང་། ལུས་ངག་ཡིད་གསུམ་ཐུགས་རྗེ་ཆེན་པོའི་སྐུ་གསུང་ཐུགས་སུ་གྲོལ་བར་འགྱུར་
བས་དྲན་པ་གལ་ཆེའོ་ཞེས་བརྗོད་དོ། །གཉིས་པ་དངོས་གཞི་སེམས་བསྐྱེད་པ་ནི། ཇོ་བོ་ཐུགས་རྗེ་ཆེན་
པོའི་མཛད་སྤྱོད་ཡིན་པས་དེའི་རྗེས་སུ་ཞུགས་ལ་ཚུལ་བཞིན་དུ་བསླབ་པར་བྱ་བསམ་པས། སངས་རྒྱས་
ཐམས་ཅད་ཀྱི་ངོ་བོ་སློབ་དཔོན་དང༌། བསྟན་པའི་གཙོ་བོ་ཤཱཀྱ་ཐུབ་པ་དང་། བྱང་ཆུབ་སེམས་དཔའ་
སྤྱན་རས་གཟིགས་དབང་ཕྱུག་ལ་སོགས་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་
ལ་དགོངས་སུ་གསོལ། སློབ་དཔོན་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་
-289



མ་ཎི་བཀའ་འབུམ།
ས་པས་
སྔར། བདག་མིང་འདི་ཞེས་བྱ་བ་དུས་འདི་ནས་བཟུང་སྟེ་བླ་ན་མེད་པའི་བྱང་ཆུབ་ཀྱི་གོ་འཕང་མ་ཐོབ་
ཀྱི་བར་དུ། སྟོང་པ་དང་སྙིང་རྗེ་ཟུང་དུ་འཇུག་པས་ཐབས་ཤེས་རབ་ཀྱིས་སེམས་ཅན་གྱི་དོན་དུ་བྱང་ཆུབ་
ཀྱི་མཆོག་ཏུ་སེམས་བསྐྱེད་པར་བགྱིའོ་ཞེས་ལན་གསུམ་བརྗོད། སློབ་དཔོན་གྱིས་ཇི་ལྟར་སྔོན་གྱི་སངས་
རྒྱས་དང་། བྱང་ཆུབ་སེམས་(༡༧༣ན)དཔའ་རྣམས་ཀྱིས་ཀྱང་། སྟོང་པ་དང་སྙིང་རྗེ་ཆེན་པོ་དང་ཐབས་
ཤེས་རབ་ཀྱི་སྒོ་ནས་བྱང་ཆུབ་ཀྱི་སེམས་བསྐྱེད་པས། བླ་ན་མེད་པ་རྫོགས་པའི་བྱང་ཆུབ་ཀྱི་འབྲས་བུ་
པས་དེའི་ལམ་ལ་ཞུགས་ནས་སྟོང་པ་དང་སྙིང་རྗེ་ཟུང་འབྲེལ་གྱིས་འགྲོ་བའི་དོན་ལ་སྨོན་པས་
འཇུག་པར་བྱ་ཞེས་བརྗོད་དོ། །གསུམ་པ་རྗེས་བསྔོ་བས་རྒྱས་བཏབ་པ་ནི། ཐོས་པ་བསམ་པ་སྒོམ་པ་ལ་
སོགས་པ་ཕ་རོལ་ཏུ་ཕྱིན་པ་དྲུག་གམ། བཅུའི་སྒོ་ནས་ཚོགས་བསགས་པ་དང༌། སོག་པ་དང་གསོག་
པར་འགྱུར་བ་ཐམས་ཅད་ཀྱང་འགྲོ་བའི་དོན་དུ་བསྔོའོ་སྙམ་པས་འདི་སྐད་ཅེས། སངས་རྒྱས་ཐམས་
ཅད་ཀྱི་ངོ་བོ་སློབ་དཔོན་དང་། བསྟན་པའི་གཙོ་བོ་ཤཱཀྱ་ཐུབ་པ་དང་། བྱང་ཆུབ་སེམས་དཔའ་སྤྱན་རས་
གཟིགས་དབང་ཕྱུག་ལ་ སོགས་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་
དགོངས་སུ་གསོལ། བདག་དང་སེམས་ཅན་ཐམས་ཅད་ཀྱིས་འདས་པ་དང་ད་ལྟར་དང་། མ་འོངས་པའི་
དགེ་བའི་རྩ་བ་གང་བསགས་པ་དེ་དག་གིས། བདག་གཞན་འགྲོ་བ་སེམས་ཅན་ཐམས་ཅད་ཀྱིས་བླ་ན་
མེད་པ་ཡང་དག་པར་རྫོགས་པའི་སངས་རྒྱས་ཐོབ་པར་གྱུར་ཅིག །དེ་མ་ཐོབ་ཀྱི་བར་དུ་དལ་འབྱོར་ཕུན་
སུམ་ཚོགས་པ་ཐོབ། དགེ་བའི་བཤེས་གཉེན་དང་ཕྲད་ནས་ཤེས་རབ་རྣམ་པ་གསུམ་ལ་རྟག་ཏུ་བློ་སྦྱོང་
བར་གྱུར་ཅིག །འདུས་པ་མེད་པས་འབྲལ་བ་མེད་པའི་གྲོགས་ཐོབ་པར་གྱུར་ཅིག །འཁོར་བ་མེད་པས་
ནོར་བ་མེད་པའི་ལམ་ཐོབ་པར་གྱུར་ཅིག །སྐྱེ་བ་མེད་པས་འཆི་བ་མེད་པའི་ཚེ་ཐོབ་པར་གྱུར་ཅིག །
བསགས་པ་མེད་པས་འཛད་པ་མེད་པའི་ཏིང་ངེ་འཛིན་གྱི་ལོངས་སྤྱོད་ཐོབ་པར་གྱུར་ཅིག །ཆོས་སྐུ་ནམ་
མཁའ་ལྟ་བུ་ཐོབ་པར་གྱུར་ཅིག །ལོངས་སྐུ་འཇའ་ཚོན་ལྟ་བུ་ཐོབ་པར་གྱུར་ཅིག །སྤྲུལ་སྐུ་ཉི་ཟླ་ལྟ་བུ་
ཐུགས་རྗེ་རྒྱུན་ཆད་མེད་པར་འགྲོ་བ་སེམས་ཅན་ཐམས་ཅད་ཀྱི་དོན་བྱེད་པར་གྱུར་ཅིག་ཅེས་ལན་
གསུམ་བརྗོད། སློབ་དཔོན་གྱིས། ཐུགས་རྗེ་ཆེན་པོའི་ཆོས་འདི་དག་དགེ་བའི་རྩ་བ་ཅི་བྱེད་(༡༧༣བ)
- 290 -



པའི་ངང་དུ་ཆ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཐམས་ཅད་སེམས་ཅན་གྱི་དོན་དུ་བྱ་བ་ལས། བདག་གཅིག་པུའི་ཕྱིར་དུ་བྱེད་པ་བསྔོ་བ་དམན་པ་ཡིན་
ཏེ། དོན་དམ་དུ། ཆོས་ཐམས་ཅད་སྤྲོས་པ་དང་ བྲལ་བ་རང་བཞིན་མེད་པས། ཚོགས་བསགས་ པའི་
ཡུལ་དང་། རྫས་དང་གང་ཟག་མ་གྲུབ། དེ་ཆོས་ཉིད་དོན་དམ་པའི་བདེན་པ་ཡིན་པས་དམིགས་པ་མེད་
ཆམ་གྱིས་བཏང་བས་འབྲས་བུ་ཆོས་སྐུ་ཐོབ་བོ། །ཡང་ཀུན་རྫོབ་ཏུ་ཚོགས་བསགས་པའི་
ཡུལ་བླ་མ་དཀོན་མཆོག་ཀྱང་རྨི་ལམ་ལྟ་བུར་དངོས་འཛིན་མེད། བསག་བྱའི་དངོས་པོ་ཡང་རྨི་ལམ་ལྟ་
དངོས་འཛིན་མེད། སོག་པ་པོའི་གང་ཟག་ཀྱང་སྒྱུ་མའམ་རྨི་ལམ་ལྟར་སྣང་ལ་རང་བཞིན་མེད་པ་དངོས་
མེད་འཛིན་མེད་ཆགས་མེད་ཞེན་མེད་དུ་བཏང་བས། འབྲས་བུ་ལོངས་སྤྱོད་རྫོགས་པའི་སྐུ་ཐོབ་བོ། །དེ་
ཡང་བདག་དང་སེམས་ཅན་ཐམས་ཅད་ཀྱི་ཚེ་ཐོག་མ་མེད་པ་ནས་ཀྱི་དང༌། ད་ལྟར་དང་མ་འོངས་པའི་
དགེ་བའི་རྩ་བ་ཐམས་ཅད་གཅིག་ཏུ་བསྡུས་ནས། བླ་ན་མེད་པའི་བྱང་ཆུབ་ཏུ་བསྔོས་པས་ཟད་པར་མི་
འགྱུར་ཏེ། དཔེར་ན་རྒྱ་མཚོ་ལ་མཆིལ་མ་ཐིགས་པ་གཅིག་བསྒྱུར་བས་རྒྱ་མཚོ་དེ་མ་
པ་རྒྱ་མཚོ་དེ་མ་སྐམས་བར་དུ་དེ་
ཡང་མི་སྐམ་པ་དང་འདྲ་བར། བསོད་ནམས་བསགས་པའི་རྫས་དེ་ཡང་ཆུང་ངུ་ལས་མེད་ཀྱང་ཆོས་ཀྱི་
དབྱིངས་སུ་བསྔོས་པས་འཛད་པར་མི་འགྱུར་རོ། །རྒྱ་མཚོ་ལས་ཆུ་ཕྲན་གྱེས་པས་འགྲོ་བ་མང་པོའི་
བཏུང་བ་དང་བཀྲུ་བ་ལ་སོགས་པའི་བྱ་བ་བྱེད་པ་ལྟར། སྨོན་ལམ་ཇི་ལྟར་བཏབ་པ་བཞིན་དུ་སྨིན་ནས་
འབྲས་བུ་རྫོགས་པའི་སངས་རྒྱས་ཐོབ་སྟེ་འགྲོ་བ་ཐམས་ཅད་ཀྱི་དོན་བྱེད་པར་འགྱུར་རོ། །དེ་ཡང་འཛམ་
བུའི་གླིང་བྱེ་བ་ཕྲག་བརྒྱ་ལ་སོགས་པར་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པར་སྤྲུལ་
ནས་འགྲོ་བ་སེམས་ཅན་གྱི་དོན་འཁོར་བ་མ་སྟོངས་ཀྱི་བར་དུ་འཛད་པར་འགྱུར་བས་བསྔོ་བ་དང་སྨོན་
ལམ་སྟོབས་ཆེའོ། །བསྔོ་བ་དང་སྨོན་ལམ་གྱིས་མ་ཟིན་པར་གྲགས་པ་དང་། རྙེད་པ་དང༌། བཀུར་སྟི་
དང་། འགྲན་སེམས་དང་། ང་རྒྱལ་དང་། (༡༧༩ན)ཕྲག་དོག་གིས་བྱས་ན་དགེ་རྩ་ཆུད་འཛའ་བ་ཡིན་
ནོ། །སྤྲུལ་པའི་རྒྱལ་པོའི་སྐྱབས་འགྲོ་སེམས་བསྐྱེད་འབོགས་པའི་ཞལ་གདམས་སོ། །ལྕི། །
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་འཕགས་པ་སྤྱན་རས་གཟིགས་ལ་ཕྱག་འཚལ་ལོ། །ཐུགས་
རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་བསྔོ་བའི་ཞལ་གདམས། ཡོ་བྱད་སྦྱང་
-29 1 -



མ་ཎི་བཀའ་འབུམ།
ཐབས་དང་། ཡོན་བཤད་པ་དང་། ཡོན་སྦྱང་བ་དང་། བསྔོ་བའོ། །དང་པོ་ཡོ་བྱད་སྦྱང་བ་ལ། ཕྱེད་ལ་
རང་གི་ཆོས་སྒྲུབ་པའི་ཡོ་བྱད་བྱེད། ཕྱེད་ལ་ཆ་གཉིས་སུ་བགོས་ལ་ཆ་གཅིག་དཀོན་མཆོག་ལ་དབུལ།
ཆ་གཅིག་སྦྱིན་པའི་རྫས་བྱའོ། །གཉིས་པ་ཡོན་བཤད་པ་ནི་སྤྱིར་སྦྱིན་པ་གཏོང་བ་ལ་དམ་པ་གསུམ་གྱི་
སྒོ་ནས་བཏང་སྟེ། དམ་པ་གསུམ་ནི་ཞིང་དམ་པ། དངོས་པོ་དམ་པ། བསམ་པ་དམ་པའོ། །ཞིང་དམ་པ་
ལ་གཉིས་ཏེ་ཐེག་པ་ཆེན་པོ་དང་ཆུང་ངུའོ། །ཐེག་ཆེན་གྱི་ལུགས་ཀྱིས་དཀོན་མཆོག་ལས་སེམས་ཅན་
བཀའ་གཉེན་ཏེ། དེ་ལ་སེམས་ཅན་ཁོངས་སུ་ཆུད་མ་ཆུད་དང་དངོས་སུ་སྤྱོད་མི་སྤྱོད་དང་། གདུང་བ་
སེལ་མི་སེལ་གྱི་ཁྱད་པར་རོ། ཁོངས་སུ་ཆུད་མ་ཆུད་ནི་དཀོན་མཆོག་མཆོད་པས་སེམས་ཅན་མི་ཚིམ།
སེམས་ཅན་ཚིམ་པར་བྱས་པས་དཀོན་མཆོག་དགྱེས་ཏེ། དཔེར་ན་བུ་ལ་བྱིན་ནི་མ་དགའ་བ་བཞིན་ནོ། །
དངོས་སུ་སྤྱོད་མི་སྤྱོད་ཀྱི་ཁྱད་པར་ནི། སངས་རྒྱས་དང་ཆོས་ལ་ཕུལ་བས་དངོས་སུ་མི་གསོལ་ཏེ། སེམས་
ཅན་ལ་སྦྱིན་པས་དངོས་
ན་པས་དངོས་སུ་ལོངས་སྤྱོད་པར་འགྱུར་རོ། །གདུང་བ་སེལ་མི་སེལ་ནི་དཀོན་མཆོག་ལ་ཟས་
སྐོམ་ལ་སོགས་པའི་གདུང་བ་མེད་ལ། སེམས་ཅན་ལ་ཡོད་པས་སེམས་ཅན་ལ་བྱིན་ན་གདུང་བ་སེལ་
ལོ། །འོ་ན་དཀོན་མཆོག་རང་གང་ལ་ཕུལ་ན་དོན་ཆེ་ན་དགེ་འདུན་ལ་ཕུལ་ན་དོན་ཆེ་སྟེ། དཀོན་མཆོག་
གསུམ་དགེ་འདུན་ལ་ཚང་སྟེ། དཀོན་མཆོག་ལ་ཕུལ་བ་དང་། དངོས་སུ་གསོལ་བ་གཉིས་ཀར་འགྱུར་
བས་སོ། །གཉིས་ (༡༧༤ བ)པ་ཐེག་དམན་གྱི་ལུགས་ཀྱིས་ཞིང་ཡར་ལ་གདམས་ཏེ། དཔེར་ན་ཞིང་ས་
གཤིན་པོ་ལ་ཅི་བཏབ་སྐྱེ་བ་ལྟར་ཡུལ་བཟང་པོ་ལ་སྦྱིན་པ་བྱས་པ་བསོད་ནམས་ཆེ་སྟེ། དེ་ཡང་སོ་སོ་སྐྱེ་
བོ་ཁྲི་བས་དགེ་བསྙེན་གཅིག །དེ་ཁྲི་བས་དགེ་ཚུལ་གཅིག །དེ་ཁྲི་བས་དགེ་སློང་གཅིག །དེ་ཁྲི་བས་
དགྲ་བཅོམ་པ་གཅིག་དེ་ཁྲི་བས་བྱང་ཆུབ་སེམས་དཔའ་གཅིག །དེ་ཁྲི་བས་རྡོ་རྗེ་འཛིན་པ་གཅིག་ལ
སྦྱིན་པ་སྟོབས་ཆེ་བར་གསུངས་པས་ ཡར་འདོམ་པ་ཡིན་ནོ། །དེ་ཡང་། ཡང་དག་པར་ གཏོང་བ་ལ་
དངོས་པོ་མེད་པའི་སྙིང་པོ་ལྔ་བླང་བ་ནི། མདོ་སྡེ་ལས། ལུས་དང་ཐོས་པ་སྲོག་དང་ནི། ལོངས་སྤྱོད་དགེ་
བའི་རྩ་བའོ། །ཞེས་པས། ལུས་ནི་བླ་མ་དང་དཀོན་མཆོག་གི་ཕྱོགས་སུ་བཀོལ་ན་བསོད་ནམས་ཆེའོ། །
ཐོས་པ་ནི་ཐེག་པ་ཆེན་པོ་ཡང་དག་པའི་དོན་མཉན་པར་བྱ། བསམ་པར་བྱ། བསྒྲུབ་པར་བྱའོ། །སྲོག་ནི་
- 292 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
སྲོག་གི་ཕྱིར་ཡང་སྡིག་པ་སྤངས་ལ་དགེ་བའི་རྩ་བ་བསྐྱེད་དེ་སེམས་ཅན་གྱི་དོན་དུ་བཏད་ངོ༌། །ལོངས་
སྤྱོད་ནི་ནོར་རྫས་ཡོ་བྱད་ཐམས་ཅད་ལ་སྙིང་པོ་མེད་པ་ལ་སྙིང་པོ་བྱང་ཆུབ་ཚོལ་བའི་ཕྱིར་དུ་བཏང་ངོ༌། །དེ་
ཡང་མེད་པ་དྲུག་ལ། ཡུལ་ལ་དམིགས་པ་མེད་པ་བས་
པ་བསམ་པ་ལ་སེལ་མེད་པ། དད་པ་ལ་འགྱུར་བ་མེད་
པ། རྫས་ལ་ཞེན་པ་མེད་པ། རྗེས་ལ་རློམ་སེམས་མེད་པ། མཐར་འགྱོད་པ་མེད་པའོ། །གསུམ་པ་
་ཡོན་
སྦྱང་བ་ནི་བདག་གཞན་གྱི་སྒྲིབ་པ་སྦྱང་བའི་གཉེན་པོ་སྙིང་པོ་ཨོཾ་མ་ཎི་པདྨེ་ཧཱུཾ་ཞེས་པ་འདི་རྒྱུན་དུ་བཟླས་
པར་བྱའོ། །བཞི་པ་ཡོན་བསྔོ་བ་ལ་གཉིས། སྦྱིན་པ་ཟད་པར་བྱེད་པའི་རྒྱུ་དང༌། མི་ཟད་པའི་ཐབས་སོ། །
དང་པོ་ལ་གཉིས། སྦྱིན་པའི་དྲི་མ་བརྒྱད་དང་། རྒྱུ་བཞི་སྤང་བའོ། །དྲི་མ་བརྒྱད་ལ། གྲགས་པའི་དྲི་མ་
ནི། ང་ཙམ་སྦྱིན་པ་བཏང་བ་མེད་སྙམ་པའོ། །ཕན་ཡོན་གྱི་དྲི་མ་ནི་ཕྱི་མ་ལ་ལོངས་སྤྱོད་ཐོབ་ཏུ་རེ་བའོ། །
ལན་ལ་རེ་བའི་དྲི་མ་ནི་ལན་འཕྲལ་དུ་ཐོབ་པར་འདོད་པའོ། །འགྱོད་པའི་དྲི་མ་ནི་བྱིན་ནས་འགྱོད་པའོ། །
དབང་མེད་ཀྱི་དྲི་མ་ནི་(༡༧༥ན)གཞན་གྱིས་མི་སྤྲོ་བཞིན་དུ་སྒྲུབ་ཏུ་བཅུག་པའོ། །ཕྲག་དོག་གི་དྲི་མ་ནི་
གཞན་གྱིས་བྱས་པ་ལ་མི་མགུ་བའོ། །རློམ་པའི་དྲི་མ་ནི་ཁེངས་པ་དང་ང་རྒྱལ་གྱིས་ཁེངས་པའོ། །མ་
བརྟགས་པའི་དྲི་མ་ནི་སྦྱོར་དངོས་རྗེས་གསུམ་གྱིས་མ་ཟིན་པའོ། །སྦྱིན་པ་ཟད་པར་བྱེད་པའི་རྒྱུ་བཞི་ནི་
སྦྱིན་གཏོང་བྱས་པས་ཅི་ཕན་སྙམ་ན་འཛད། སྦྱིན་པ་བཏང་བ་ལ་འགྱོད་པ་སྐྱེས་ན་འཛད། ཡུལ་ཁྱད་
པར་ཅན་ན་གནོད་སེམས་སྐྱེས་ན་འཛད། བྱང་ཆུབ་ཏུ་མ་བསྔོས་ན་འཛད་དོ། །སྦྱིན་པ་མི་ཟད་ཅིང་
འགྲུབ་པའི་ཐབས་ལ་གསུམ། །ཆོས་ཐམས་ཅད་སྒྱུ་མ་ལྟར་ཤེས་པའི་གང་ཟག་གིས་བསྔོས་ན་འགྲུབ།
ཡི་དམ་ལྷའི་ཏིང་ངེ་འཛིན་དང་། བསྙེན་པ་རྫོགས་པའི་གང་ཟག་གིས་བསྔོས་ན་འགྲུབ། དགེ་སློང་ཚུལ་
ཁྲིམས་རྣམ་པར་དག་པས་བསྔོས་ན་འགྲུབ་པོ། །དེས་ན་སྦྱོར་དངོས་རྗེས་གསུམ་གྱིས་ཟིན་པར་བྱས་
ནས། སྦྱོར་བ་སེམས་ཅན་གྱི་དོན་དུ་བློ་བསྐྱེད། དངོས་གཞི་སྒྱུ་མ་ལྟ་བུས་རང་བཞིན་མེད་པར་མ་ཆགས་
པར་བྱ། རྗེས་རྫོགས་པའི་བྱང་ཆུབ་ཏུ་བསྔོས་ནས་མི་དམིགས་པའི་རྒྱས་གདབ་པ་གལ་ཆེ་བས། འདས་
པ་དང་། མ་འོངས་པ་དང་། ད་ལྟར་གྱི་དུས་གསུམ་གྱི་དགེ་བའི་རྩ་བ་ཐམས་ཅད་བྱས་སམ་བྱེད་དམ་
བྱེད་པར་འགྱུར་བའི་དགེ་བའི་རྩ་བ་ཐམས་ཅད་འགྲོ་བའི་དོན་དུ་བླ་ན་མེད་པའི་བྱང་ཆུབ་ཏུ་བསྔོ་བར་
-293 -



མ་ཎི་བཀའ་འབུམ།
གྱུར་ཏེ། སེམས་
བྱ་སྟེ། སློབ་དཔོན་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དགོངས་སུ་གསོལ། །བདག་
གིས་ཚེ་རབས་འདི་འམ་གཞན་དག་ཏུ་སྦྱིན་པ་བཏང་བ་དང་། ཚུལ་ཁྲིམས་བསྲུངས་པ་དང་། བཟོད་པ་
བསྒོམས་པ་དང་། བརྩོན་འགྲུས་བརྩམས་པ་དང་། བསམ་གཏན་ལ་མཉམ་པར་བཞག་པ་
ར་བཞག་པ་དང་། ཤེས་
རབ་བསྐྱེད་པའི་དགེ་བའི་རྩ་བ་ཅི་བགྱིས་པ་དང་། བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་
བ་འདིས། སྦྱིན་པ་དམ་པ་སེམས་ཀྱི་རྒྱན་དང་ཡོ་བྱད་དང་རྣལ་འབྱོར་གྱི་ཚོགས་དང་དོན་གྱི་མཆོག་ཏུ་
་ཅན་ཐམས་ཅད་ཀྱི་དོན་དུ་བདག་བླ་ན་མེད་(༡༧༥བ)པ་ཡང་དག་པར་རྫོགས་པའི་
སངས་རྒྱས་ཀྱི་གོ་འཕང་རིན་པོ་ཆེ་མྱུར་དུ་ཐོབ་པར་གྱུར་ཅིག་ཅེས་ལན་གསུམ་མོ། །དེ་ལྟ་བུ་མ་ཐོབ་ཀྱི་
བར་དུ་ཡང་ཚེ་རིང་བ་དང་ནད་མེད་པ་དང་གཟུགས་བཟང་བ་དང༌། གཟི་བརྗིད་ཆེ་བ་དང༌། རིགས་
མཐོ་བ་དང་འབྱོར་པ་ཆེ་བ་དང་ཤེས་རབ་ཆེ་བ་རྣམས་ཀྱི་ནང་ནས་མཆོག་ཏུ་གྱུར་ཅིག །དེ་ལྟར་གྱུར་
ནས་འཁོར་བ་མ་སྟོངས་ཀྱི་བར་དུ་སེམས་ཅན་གྱི་དོན་དུ་ཐེག་པ་ཆེན་པོའི་ཆོས་ལ་སྤྱོད་ཅིང་བདག་བདེ་
གཞན་བདེ་ཕུན་སུམ་ཚོགས་པའི་རྒྱུར་གྱུར་ཅིག །གཞན་ཡང་བདག་སེམས་ཅན་ཐམས་ཅད་འཁོར་བའི་
རྒྱ་མཚོ་ཆེན་པོ་ལས་མྱུར་དུ་བསྒྲལ་ནས་རྣམ་པ་ཐམས་ཅད་མཁྱེན་པ་ཡང་དག་པ་རྫོགས་པའི་སངས་
རྒྱས་ཀྱི་གོ་འཕང་རིན་པོ་ཆེ་མྱུར་དུ་ཐོབ་པར་གྱུར་ཅིག་ཅེས་ལན་གསུམ་ལ་སོགས་པ་བྱའོ། །མཇུག་
འཁོར་གསུམ་ཡོངས་སུ་དག་པས་རྒྱས་གདབ་པ་ནི། རྫོགས་པའི་བྱང་ཆུབ་དང་བསྔོ་རྒྱུ་དང་བསྔོ་བ་དང་
གང་ཟག་ཐམས་ཅད་མི་དམིགས་པའོ། །སྤྲུལ་པའི་རྒྱལ་པོའི་བསྔོ་བའི་ཞལ་གདམས་སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས། གཤིན་ཚེ་འདས་པའི་དོན་དུ་བསྔོ་བ་ནི། སངས་
དང་བྱང་ཆུབ་སེམས་དཔའ་རྣམས་ཚེ་འདས་པ་ལུས་བརྗེས་པ་རུས་དང་མིང་འདི་ཞེས་བགྱི་བ་ལ་
དགོངས་སུ་གསོལ། འདིས་ཚེ་རབས་སྔོན་ནས་ད་ལྟ་ཡན་ཆད་དུ་སྦྱིན་པ་བཏང་བ་དང༌། ཚུལ་ཁྲིམས་
བསྲུངས་པ་དང་། བཟོད་པ་བསྒོམས་པ་དང༌། བརྩོན་འགྲུས་བརྩམས་པ་དང་། བསམ་གཏན་མཉམ་
པར་བཞག་པ་དང་། ཤེས་རབ་བསྐྱེད་པ་ལ་སོགས་པའི་དགེ་བའི་རྩ་བ་དུས་གསུམ་དུ་བྱས་པ་དང་བྱེད་
ས་རྒྱས་
-294 -



ལ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པ་དང་བྱེད་པར་འགྱུར་བ་དང་། གཉེན་བཤེས་རྣམས་ཀྱིས་ཚེ་འདས་པའི་དོན་དུ་དམིགས་ནས། དཀོན་
མཆོག་ལ་མཆོད་པ་ཕུལ་བ་དང་། གསུང་རབ་
རབ་ཟབ་མོ་བཀླགས་པ་དང༌། དགེ་འདུན་ལ་བསྙེན་བཀུར་
བགྱིས་པ་དང་། སྐྱེ་བོ་(༡༧༦ན)ལ་བཟའ་བཏུང་སྦྱིན་པ་དང་། འབྱུང་པོ་ལ་གཏོར་མ་བཏང་བ་དང༌། དེ་
ལ་སོགས་པའི་དགེ་བའི་རྩ་བ་རྣམས་ཚེ་འདས་པ་ལས་ཀྱི་དབང་གིས་འགྲོ་དྲུག་གང་དུ་སྐྱེས་ཀྱང་རྗེས་
སུ་སོང་ནས། སྡུག་བསྔལ་ཐམས་ཅད་ལས་ཐར་ཏེ་ཚོགས་གཉིས་རྫོགས་སྒྲིབ་གཉིས་བྱང་ནས་སངས་
རྒྱས་ཀྱི་སྐུ་ཐོབ་པར་གྱུར་ཅིག །ཅེས་བསྔོས་ལ་མི་དམིགས་པ་འི་རྒྱས་གདབ་བོ། །སྤྱི།། །།
ཨོཾ་མ་ཎི་པདྨེ་ཧཱུྃ། སངས་རྒྱས་དང་ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་
སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས། ཐུགས་རྗེ་ཆེན་པོའི་བསྙེན་གནས་
ཉམས་སུ་ལེན་པར་འདོད་པའི་གང་ཟག་གིས། དང་པོ་རྟེན་ཕོ་མོ་གང་ཡིན་ཡང་རྟེན་སྡོམ་པ་དང་ལྡན་
དགོས། དེ་ལ་བསྙེན་གནས་བསྲུང་བ་གལ་ཆེ་བས། དེ་ལ་གསུམ་སྟེ་དང་པོ་ལེན་པ་དང་། བར་དུ་
བསྲུང་བ་དང་། ཐ་མ་མཐར་ཕྱིན་པའོ། །དང་པོ་ལེན་པ་ལ། བླང་བའི་ཡུལ་ནི་དགེ་བསྙེན་ནམ། དགེ་
ཚུལ་ལམ། དགེ་སློང་སྟེ། ཚུལ་ཁྲིམས་དང་ལྡན་པའོ། །དེ་ལ་བསྙེན་བཀུར་བྱས་ཏེ། དཀོན་མཆོག་ལ་ཅི་
འབྱོར་པའི་མཆོད་པས་མཉེས་པར་བྱས་ནས། ཐོག་མ་ཉིད་ནས་སྐྱབས་སུ་འགྲོ་བར་བྱ་སྟེ། སློབ་དཔོན་
དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དགོངས་སུ་གསོལ། །བདག་མིང་འདི་ཞེས་བྱ་
བ་དུས་འདི་ནས་བཟུང་ནས་ནམ་འཚོའི་བར་དུ། རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་
མཆིའོ། འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་
དགེ་འདུན་ལ་སྐྱབས་སུ་མཆིའོ་ཞེས་བརྗོད་པས་ནང་པ་སངས་རྒྱས་པའི་ཁྱུར་ཚུད་སྡོམ་པའི་སྣོད་དུ་རུང་
བ་ལ་སོགས་པའི་ཕན་ཡོན་དཔག་ཏུ་མེད་དོ། །དེ་ནས་བསྙེན་གནས་ཀྱི་སྡོམ་པ་བླང་བ་ནི། སློབ་དཔོན་
དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དགོངས་སུ་གསོལ། །བདག་མིང་འདི་ཞེས་བྱ་
བ་དུས་འདི་ནས་བཟུང་སྟེ། ཞག་(༡༧༦བ)གཅིག་གམ། ཟླ་བའམ། ལོའི་བར་དུའམ། ཇི་སྲིད་འཚོའི་བར་
དུ་ཟླ་བ་བྱུང་ངོ་ཅོག་གི་ཚེས་བརྒྱད་དང་། ཉ་དང་གནམ་སྟོང་ལ་བསྙེན་གནས་ལ་གནས་པར་བགྱིའོ། །
- 295 -



མ་ཎི་བཀའ་འབུམ།
སྲོག་གཅོད་པ་དང་། རྐུ་བ་དང་། འདོད་པས་ལོག་པར་གཡེམ་པ་དང་། བརྫུན་དུ་སྨྲ་བ་སྟེ་རྩ་བ་བཞི་
སྡོམ་པར་བགྱིའོ། །རྒྱན་དང་། བྱུག་པ། གླུ་གར། ཤ་ཆང་། དུས་མ་ཡིན་པའི་ཟས། ཁྲི་སྟན་ཆེན་པོ་དང་
མཐོན་པོ་སྟེ་ཡན་ལག་བརྒྱད་པོ་དེ་དག་ཐམས་ཅད་སྤང་བར་བགྱིའོ་ཞེས་ལན་གསུམ་དུའོ། །སློབ་
དཔོན་གྱིས་ཐབས་ཡིན་ནོ་ཞེས་བྱ། སློབ་མས་ལེགས་སོ་ཞེས་བརྗོད་དོ། །གང་ཟག་མེད་ན་རྟེན་ལ་བླང་
བ་ནི། བདག་མིང་འདི་ཞེས་བྱ་བ་དུས་འདི་ནས་བཟུང་ནས་ཅི་ཙམ་ཐུབ་ཀྱི་བར་དུ། བསྙེན་གནས་ལ་
གནས་པར་བྱ་སྙམ་དུ་དམ་བཅས་ལ། སངས་རྒྱས་དང་བྱང་ཆུབ་སེམས་དཔའ་འཕགས་པ་ཉན་ཐོས་
དང་རང་སངས་རྒྱས་ཐམས་ཅད་མདུན་དུ་སྤྱན་དྲངས་ལ་བཞུགས་པར་བསམས་ཏེ། ཕྱག་འཚལ་བ།
སྡིག་པ་བཤགས་པ། རྗེས་སུ་ཡི་རང་བ་། ཆོས་འཁོར་ལོ་བསྐོར་བར་བསྐུལ་བ། མྱ་ངན་ལས་མི་འདའ་
བར་གསོལ་བ། དགེ་བའི་རྩ་བ་བྱང་ཆུབ་ཏུ་བསྔོ་བ་དང་སྐྱབས་སུ་འགྲོ་བ་བྱས་ལ། སྡོམ་པ་སྔར་བཞིན་
བླངས་ལ་བསྲུང་ངོ༌། །གཉིས་པ་བར་དུ་བསྲུང་བ་ནི་རྗེས་སུ་དྲན་པ་དྲུག་གི་སྒོ་ནས་བསྲུང་བ་ལས། དང་
པོ་སྡོམ་པའི་ཡོན་ཏན་དྲན་པ་ནི། ཡན་ལག་བརྒྱད་དང་ལྡན་པའི་བསྙེན་གནས་ཀྱི་སྡོམ་པ་བསྲུངས་ན་
མཐོ་རིས་ལྷ་དང་མིའི་ལུས་ཕུན་སུམ་ཚོགས་པ་ཐོབ་སྟེ། ད་ལྟ་ལུས་སྐྱོན་མེད་པ་ཐོབ་པ་ཡང་ཚུལ་ཁྲིམས་
བསྲུངས་པའི་འབྲས་བུའོ། །གཟུགས་བྱད་བཟ
བཟང་བ་ཡང་བཟོད་པ་བསྒོམས་
སྤྱོད་ཆེ་བ་ཡང་སྦྱིན་པ་བཏང་བ་ལས་བྱུང་བས། བདག་གིས་བསྙེན་གནས་ཀྱི་སྡོམ་པའི་ཕན་ཡོན་དྲན་
པར་བྱས་ལ་བསྲུང་སྙམ་དུ་བསམ། གཉིས་པ་བསྲུང་བྱ་རྗེས་སུ་དྲན་པ་ནི། སྤྱིར་སྡིག་པ་མི་དགེ་བ་བཅུ་
ལ་ལུས་ཀྱི་གསུམ། ངག་གི་བཞི། ཡིད་ཀྱི་གསུམ་ལས། ལུས་ཀྱིས་སྲོག་(༡༧༧ན)གཅོད་པ་མ་སྤངས་ན་
དམྱལ་བར་སྐྱེ་བས་སྤང་། མ་བྱིན་པར་བླངས་ན་ཡི་དྭགས་སུ་སྐྱེ་བས་སྤང་། ལོག་གཡེམ་བྱས་ན་དུད་
འགྲོར་སྐྱེ་བས་སྤང་ངོ་། །ངག་གིས་རྫུན། ཕྲ་མ་ཚིག་རྩུབ། ངག་འཁྱལ་བ་སྤང་ངོ་། །ཡིད་ཀྱིས་བརྣབ་སེམས།
ལོག་པར་ལྟ་བ་སྤང་ངོ༌། །ཡན་ལག་བརྒྱད་ལ། ཆང་ནི་དབང་པོ་ཉམས་པར་བྱེད་ཅིང་ཉེས་པའི་རྩ་གཞི་
ཡིན་པས་སྤང་བར་བྱའོ། །ཤ་ནི་སྲོག་བཅད་པ་ལས་བྱུང་ཞིང་མི་གཙང་བའི་ཁུ་བ་ལས་བྱུང་བས་སྤང་
བར་བྱའོ། །རྒྱན་ནི་རིན་པོ་ཆེ་གསེར་གཡུ་ལ་སོགས་པ་འདོད་ཡོན་གྱི་སྲེད་པས་འཆིང་བས་སྤང་ངོ་། །
པ་ལས་བྱུང་ངོ༌།
ལོངས་
- 296 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
གླུ་གར་རྩེ་འཕྲོ་ནི་འཇིག་རྟེན་གྱི་རྒྱགས་པས་བག་དང་མི་ལྡན་པས་སྤང་ངོ༌། །བྱུག་པ་ནི་ལུས་ལ་དྲི་ཞིམ་
པོ་བསྐུས་ནས་ཚུལ་འཆོས་ཡིན་པས་སྤང་ངོ་། ཁྲི་སྟན་ཆེན་པོ་དང་མཐོན་པོ་ནི་ང་རྒྱལ་དང་དྲེགས་པའི་
རྒྱུ་ཡིན་པས་སྤང་བར་བྱའོ། །གསུམ་པ་དུས་དང་ཞུ་ལེ་མ་རྗེས་སུ་དྲན་པ་ནི། ཚེས་གྲངས་བརྒྱད་མ་ནོར་
བར་བྱ། བཅུ་བཞི་དང་བཅོ་ལྔ། ཉེར་དགུ་དང་གནམ་སྟོང་འདྲའོ། །ཞུ་ལེ་མ་ནི་ཚེས་བརྒྱད་ལ་རྒྱལ་བུ་ཐེ་
ཆེ་བྱ་བས་འཇིག་རྟེན་ན་དགེ་སྡིག་སུ་བྱེད་ཤུལ་དུ་མཆི་སྟེ། དེའི་ཚེ་བསྙེན་གནས་ཀྱི་སྡོམ་པ་ལ་གནས་ན།
བཅད་བཏུབ་ཀྱི་དམྱལ་བ་ལས་ཐར་ནས་བསྐལ་པ་སུམ་ཅུའི་སྡིག་པ་བྱང་བར་འགྱུར་རོ། །ཉའི་ཉིན་
པར་ལྷ་རྣམས་ཀྱི་དབང་པོ་བརྒྱ་བྱིན་ཉུལ་དུ་མཆི་སྟེ་དེའི་ཚེ་བསྙེན་གནས་ཀྱི་སྡོམ་པ་ལ་གནས་ན། གྲང་
བའི་དམྱལ་བ་ལས་ཐར་ནས་བསྐལ་པ་ཉིས་བརྒྱའི་སྡིག་པ་བྱང་བར་འགྱུར་རོ། །གནམ་སྟོང་ལ་ལམ་
རྒྱུད་ལྔའི་བདག་པོ་ཚངས་པ་ཀུན་མགྲིན་བྱ་བ་ཉུལ་དུ་མཆི་སྟེ། དེའི་ཚེ་བསྙེན་གནས་ཀྱི་སྡོམ་པ་ལ་
གནས་ན་ཚ་བའི་དམྱལ་བ་ལས་ཐར་ཏེ་བསྐལ་པ་བརྒྱའི་སྡིག་པ་ཟད་ནས་ལྷ་དང་མིར་སྐྱེའོ། །བཞི་པ་
ལྷ་རྗེས་སུ་དྲན་པ་ནི། ཚེས་བརྒྱད་ལ་སངས་རྒྱས་སྨན་གྱི་བླ་སྐུ་མདོག་སྔོ་བསང་། ཕྱག་གཡས་ཨ་རུ་
དང༌། གཡོན་རིན་པོ་ཆེའི་ལྷུང་བཟེད་ཐོགས་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་པད་ཟླའི་གདན་
ལ་བཞུགས་པ་། དར་དམར་པོའི་ཆོས་གོས་གསོལ་བ། དེའི་གཡོན་ཏུ་སྤྱན་གཟིགས་བསྒོམས་ནས་ཕྱག་
བཙལ་ཏེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་(༡༧༧བ)དག་པར་རྫོགས་པའི་
སངས་རྒྱས་སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་འཕགས་པ་
སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། ཨོཾ་བྷེ་ཥ་ཛེ། བྷི་ཥཛེ། མ་ཧཱ་བྷི་ཥ་། རཱ་ཛ་
ས་མུངྒ་ཏེ་སྭཱ་ཧཱ། ཨོཾ་མ་ཎི་པདྨེ་ཧཱུྃ་ཞེས་བཟླས་པས། བཅོམ་ལྡན་འདས་སྨན་པའི་རྒྱལ་པོ་དང༌། ཐུགས་
རྗེ་ཆེན་པོའི་ཐུགས་ཀ་ནས་འོད་ཟེར་འཕྲོས་རང་གི་སྙིང་གར་ཕོག་པས་ལུས་ངག་ཡིད་གསུམ་གྱི་སྡིག་
སྒྲིབ་དག་པར་བསམ་མོ། །ཉའི་ཉིན་པར་སངས་རྒྱས་འོད་དཔག་ཏུ་མེད་པ་སྐུ་མདོག་དམར་པོ་ཕྱག་
གཉིས་ཏིང་འཛིན་གྱི་ཕྱག་རྒྱ་མཛད་པའི་སྟེང་ན་འཆི་བ་མེད་པའི་བདུད་རྩིས་གང་བའི་ལྷུང་བཟེད་
བསྣམས་པ། ན་བཟའ་ཆོས་གོས་དམར་པོ་གསོལ་བ། པད་ཟླའི་གདན་ལ་རྡོ་རྗེ་སྐྱིལ་ཀྲུང་གིས་བཞུགས་
- 297 -



མ་ཎི་བཀའ་འབུམ།
ང་དག་
པ། དེའི་གཡོན་དུ་ཐུགས་རྗེ་ཆེན་པོ་བསྒོམས་ལ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་འོད་དཔག་མེད་པ་ལ་ཕྱག་འཚལ་ལོ། །བྱང་ཆུབ་སེམས་དཔའི
སེམས་དཔའ་ཆེན་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཨོཾ་པདྨ་དྷ་ཝཧི༔ ཨོཾ་མ་
ཎི་པདྨེ་ཧཱུྃ་ཞེས་བཟླས་པས། ཐུགས་ཀ་ནས་འོད་ཟེར་འཕྲོས་པས་རང་ཉིད་ལ་ཕོག་པས། ལུས་ངག་ཡིད་
གསུམ་གྱི་སྒྲིབ་པ་དག་པར་བསམ་མོ། །གནམ་སྟོང་ལ་སངས་རྒྱས་ཤཱཀྱ་ཐུབ་པ་སྐུ་མདོག་སེར་པོ་ཕྱག་
གཡས་ས་གནོན་གཡོན་མཉམ་གཞག་མཛད་པ། པད་ཟླའི་གདན་ལ་སྐྱིལ་ཀྲུང་དུ་བཞུགས་པའི་གཡོན་
དུ་ཐུགས་རྗེ་ཆེན་པོ་བསྒོམས་ནས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་འཕགས་པ་སྤྱན་
རས་གཟིགས་དབང་ཕྱུག་ལ་ཕྱག་འཚལ་ལོ། །ཨོཾ་མུ་ནེ་མུ་ནེ་མ་ཧཱ་མུ་ནེ་ཡེ་སྭཱ་ཧཱ། ཨོཾ་མ་ཎི་པདྨེ་ཧཱུྃ་ཞེས
བཟླས་པས། ཐུགས་ཀ་ནས་འོད་ཟེར་འཕྲོས་རང་ཉིད་ལ་ཕོག་པས་ལུས་ངག་ཡིད་གསུམ་གྱི་སྡིག་པ་
དག་ པར་བསམ་མོ། །ལྔ་ པ་ (༡༧༨ན)གནང་ བཀག་ རྗེས་སུ་དྲན་པ་ནི། ན་བ་ལ་གནང་སྟེ། བསྙེན་
གནས་བསྲུང་བ་དང་ན་བ་ཐུག་ན་ཉེས་པ་ཤོར་བ་མེད་དོ། །ན་བ་སོས་ནས་མ་བསྲུངས་ན་འཆོར་རོ།
བརྗེད་པ་ལ་གནང་སྟེ་མ་དྲན་པར་ཟས་ཟོས་པ་ལ་སོགས་པ་བྱུང་ན་དྲན་ནས་བཤགས་ཏེ་བསྲུངས་ན་
ཉེས་པ་མེད་དོ། །སྔགས་དང་ལྡན་པ་ལ་གནང་བ་ནི་དབང་དམ་ཚིག་གི་དུས་སུ་ཚོགས་ལ་མ་སྤྱད་ན་
དངོས་གྲུབ་མི་ཐོབ་པས་ཚོགས་ལ་སྤྱད་ལ་སྤྱད་ཟིན་པ་དང་སྔར་ལྟར་བསྲུང་ངོ༌། །དོན་དྲུག་པ་འབྲས་བུ་
དྲན་པ་ནི། བསྙེན་གནས་ཀྱི་སྡོམ་པ་འདི་ཁྱིམ་པ་ཕོ་མོའི་ཆོས་ཡིན་པས། གཙང་སྦྲ་དང་ལྡན་པས་དུས་
ལས་མ་འདས་པར་མ་ཉམས་པར་བསྲུངས་ནས་ཚོགས་རྒྱ་ཆེར་བསགས་ན་འདོད་ཁམས་ཀྱི་ལྷར་སྐྱེའོ། །
འབྲིང་དུ་བསགས་ན་མི་ཕྱུག་ལྡན་དུ་སྐྱེའོ། ཚོགས་ཐ་མ་དང་བསྙེན་གནས་འབྲེལ་ན་ཡང་མི་ལུས་གཙང་
མ་ཐོབ་བོ། །སྤྲུལ་པའི་རྒྱལ་པོའི་བསྙེན་གནས་ཀྱི་སྡོམ་པའི་ཞལ་གདམས་སྤྱི།། །
ཨོཾ་མ་ཎི་པདྨེ་ཧཱུྃ། བསྟན་པའི་བདག་པོ་སངས་རྒྱས་ཤཱཀྱ་ཐུབ་པ་དང་། ཐུགས་རྗེ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་
-298 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ས་
སྲོང་བཙན་སྒམ་པོའི་སེམས་བསྐྱེད་ལག་ལེན་གྱི་ཞལ་གདམས། འོ་སྐོལ་རྣམས་སངས་རྒྱས་ཐོབ་པར་
བྱེད་པ་ལ་བྱང་ཆུབ་ཏུ་སེམས་བསྐྱེད་པ་གལ་ཆེ་སྟེ། དེ་ལ་སེམས་བསྐྱེད་ནི་སངས་རྒྱས་ཀྱི་སངས་རྒྱས་ཀྱི་
ས་བོན་དྲུང་པོ་ཡིན་ཏེ། འདས་པ་དང་མ་འོངས་པ་དང་ད་ལྟར་གྱི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱང་། རྒྱུ་སེམས་བསྐྱེད་ལ་བརྟེན་ནས་སངས་རྒྱས་ཤིང་སངས་རྒྱ་བར་འགྱུར་སངས་
རྒྱས་བྱང་ཆུབ་ཀྱི་མཆོག་ཏུ་སེམས་བསྐྱེད་དགོས། དེ་ལ་བཞི་སྟེ། སེམས་བསྐྱེད་བླང་བའི་ཡུལ་དང་། ལེན་
པའི་རྟེན་གྱི་གང་ཟག་དང་། སེམས་བསྐྱེད་དངོས་དང་། དེའི་བསླབ་བྱའོ། །དང་པོ་བླང་བའི་ཡུལ་ནི། དཀོན་
མཆོག་གསུམ་དང་སེམས་བསྐྱེད་ཀྱི་སྡོམ་པ་དང་ལྡན་ཞིང་བསླབ་(༡༧༨བ)བྱ་ལ་མཁས་པའི་གང་ཟག་དེ་
ལ་བླང་། གཉིས་པ་ལེན་པའི་རྟེན་ནི་ཐེག་པ་ཆེན་པོའི་རིགས་ཅན་གཞན་དོན་ལྷུར་ལེན་པར་འདོད་པའི་
གང་ཟག་གིས་ལེན་པར་བྱའོ། །གསུམ་པ་སེམས་བསྐྱེད་དངོས་ལ་གཉིས། ཀུན་རྫོབ་དང་དོན་དམ་པའི་
བྱང་ཆུབ་ཀྱི་སེམས་སོ། །ཀུན་རྫོབ་བྱང་ཆུབ་ཀྱི་སེམས་ལ་གཉིས། སྨོན་པའི་སེམས་དང་འཇུག་པའི་
སེམས་སོ། །དང་པོ་སྨོན་པ་བྱང་ཆུབ་ཏུ་སེམས་བསྐྱེད་པ་ནི་བླ་མ་དང་དཀོན་མཆོག་གི་རྟེན་ལ་མཆོད་པ་
ཕུལ་ལ། ཐོག་མར་སྔོན་དུ་འགྲོ་བ་སྐྱབས་འགྲོ་བྱ་སྟེ། སངས་རྒྱས་ཐམས་ཅད་ཀྱི་ངོ་བོ་སློབ་དཔོན་དང༌།
བསྟན་པའི་གཙོ་བོ་སངས་རྒྱས་ཤཱཀྱ་ཐུབ་པ་དང་། འཕགས་པ་ཐུགས་རྗེ་ཆེན་པོ་ལ་སོགས་པ་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་དགོངས་སུ་གསོལ། །བདག་མིང་འདི་ཞེས་བྱ་བ་དུས་འདི་
ནས་བཟུང་སྟེ་སྙིང་པོ་བྱང་ཆུབ་ལ་མཆིས་ཀྱི་བར་དུ། རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་
སུ་མཆིའོ། །འདོད་ཆགས་དང་བྲལ་རྣམས་ཀྱི་མཆོག་ཆོས་ལ་སྐྱབས་མཆིའོ། །ཚོགས་རྣམས་ཀྱི་མཆོག་
དགེ་འདུན་ལ་སྐྱབས་སུ་མཆིའོ། །ལན་གསུམ། སློབ་དཔོན་གྱིས་དེ་ལྟར་དཀོན་མཆོག་གསུམ་ལ་སྐྱབས་
སུ་སོང་བས་ནང་པ་སངས་རྒྱས་པའི་ཁོངས་སུ་ཆུད། སྡོམ་པ་ཐམས་ཅད་ཀྱི་རྟེན་དུ་འགྱུར། བར་དུ་གཅོད་
པ་ཐམས་ཅད་ཞི་བ་དང་། འདོད་པ་ཐམས་ཅད་འགྲུབ་པ་དང་། ཡོན་ཏན་ཐམས་ཅད་ཀྱི་གཞི་མ་ཡིན་
པས་སྲོག་གི་ཕྱིར་ཡང་སྤང་བར་མི་བྱ། བྱ་བ་ཐམས་ཅད་ཀྱི་སྔོན་དུ་དཀོན་མཆོག་ལ་མཆོད་པ་
པ་དང་
སྐྱབས་སུ་འགྲོ་བར་བྱ། དེ་ཡང་སངས་རྒྱས་ལ་སྐྱབས་སུ་སོང་ནས་འཇིག་རྟེན་པའི་ལྷ་ལ་སྐྱབས་སུ་མི་
- 299 -



མ་ཎི་བཀའ་འབུམ།
འགྲོ་ཞིང་མཆོད་རྟེན་དང་སྐུ་གཟུགས་ལ་གུས་པར་བྱ། ཆོས་ལ་སྐྱབས་སུ་སོང་ནས་སེམས་ཅན་ལ་འཚེ་
བ་སྤང་ཞིང་གསུང་རབ་ལ་གུས་པ་སྒྲུབ། དགེ་འདུན་ལ་སྐྱབས་སུ་སོང་ནས་སྡིག་པའི་གྲོགས་སྤང་ཞིང་
དགེ་བའི་གྲོགས་བསྟེན་པར་བྱའོ་ཞེས་བརྗོད། རྒྱུ་སྨོན་པ་བྱང་ཆུབ་ཏུ་སེམས་བསྐྱེད་པའི་ཆོ་ག་ནི། སངས་
རྒྱས་(༡༧༩ན)ཐམས་ཅད་ཀྱི་ངོ་བོ་སློབ་དཔོན་དགོངས་སུ་གསོལ། །སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དགོངས་སུ་གསོལ། །བདག་མིང་འདི་ཞེས་བྱ་བ་དུས་འདི་ནས་བཟུང་སྟེ་བྱང་ཆུབ་
སྙིང་པོ་ལ་མཆིས་ཀྱི་བར་དུ། སེམས་ཅན་ཕ་དང་མའི་སེམས་དང༌། མིང་པོ་དང་སྲིང་མོའི་སེམས་དང་བུ་
དང་བུ་མོའི་སེམས་བརྟན་པོ་བསྐྱེད་པར་བྱའོ། །སྔོན་གྱི་དེ་བཞིན་གཤེགས་པ་རྣམས་དང་། ས་ལ་གནས་
པའི་བྱང་ཆུབ་སེམས་དཔའ་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་
བསྐྱེད་པར་མཛད་པ་དེ་བཞིན་དུ། བདག་གིས་ཀྱང་དུས་དེ་ནས་བཟུང་ནས་ཇི་སྲིད་བྱང་ཆུབ་སྙིང་པོ་ལ་
མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བགྱིའོ། །
སེམས་ཅན་མ་བསྒྲལ་བ་རྣམས་བསྒྲལ་བ་དང་། མ་གྲོལ་བ་རྣམས་སྒྲོལ་བ་དང་དབུགས་མ་དབྱུང་བ་
རྣམས་དབུགས་དབྱུང་བ་དང་། ཡོངས་སུ་མྱ་ངན་ལས་མ་འདས་པ་རྣམས་མྱ་ངན་ལས་འདས་པ་ཆེན་པོ་
ལ་དགོད་པའི་སླད་དུ་བྱང་ཆུབ་ཀྱི་སེམས་བརྟན་པོ་བསྐྱེད་པར་བྱའོ་ཞེས་ལན་གསུམ་མོ། །སློབ་དཔོན་
གྱིས་ཐེག་པ་ཆེན་པོ་ལ་གཞན་དོན་གཙོ་བོར་བྱེད་པས། སེམས་ཅན་ཐམས་ཅད་དང་ཐུན་མོང་དུ་སེམས་
བསྐྱེད་ནས་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་བསྒྲལ་བར་བྱའོ། །སྙམ་དུ་སེམས་བསྐྱེད་ཅིག་
ཅེས་སྒོམ་དུ་གཞུག་གོ །གཉིས་པ་ལ་འཇུག་པ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་ནི། སངས་རྒྱས་
ཐམས་ཅད་ཀྱི་ངོ་བོ་སློབ་དཔོན་དང་། བསྟན་པའི་གཙོ་བོ་སངས་རྒྱས་ཤཱཀྱ་ཐུབ་པ་དང་། བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་དབང་ཕྱུག་ལ་སོགས་པ། ཕྱོགས་བཅུ་ན་བཞུགས་པའི་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། །བདག་མིང་འདི་ཞེས་བྱ་བ་དུས་
འདི་ནས་བཟུང་སྟེ་བྱང་ཆུབ་སྙིང་པོ་ལ་ནམ་མཆིས་ཀྱི་བར་དུ། སྦྱིན་པའི་ཕ་རོལ་ཏུ་ཕྱིན་པ་དང༌། ཚུལ་
ཁྲིམས་ཀྱི་ཕ་རོལ་ཏུ་ཕྱིན་པ་དང་། བཟོད་(༡༧༩བ)པའི་ཕ་རོལ་ཏུ་ཕྱིན་པ་དང་། བརྩོན་འགྲུས་ཀྱི་ཕ་
- 300 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
རོལ་ཏུ་ཕྱིན་པ་དང་། བསམ་གཏན་གྱི་ཕ་རོལ་ཏུ་ཕྱིན་པ་དང་། ཤེས་རབ་ཀྱི་ཕ་རོལ་ཏུ་ཕྱིན་ལ་ཐབས་
ཀྱིས་བསླབ་པར་བྱ་བ་དང་། ཐབས་ཀྱིས་སྒྲུབ་པ་དང་ནན་ཏན་གྱི་སེམས་བརྟན་པོ་བསྐྱེད་པར་བྱའོ། །
སྔོན་གྱི་དེ་བཞིན་གཤེགས་པ་རྣམས་དང་། ས་ལ་གནས་པའི་བྱང་ཆུབ་སེམས་དཔའ་རྣམས་ཀྱིས་ཀྱང་ཕ་
རོལ་ཏུ་ཕྱིན་པ་དྲུག་ལ་བརྟེན་ནས། རྩ་བ་དང་ཡན་ལག་གི་སྡོམ་པ་དང་ལྡན་པ་དེ་བཞིན་དུ། བདག་
ཀྱང་རྗེས་སུ་སློབ་པོ་རྗེས་སུ་སྒྲུབ་བོ། །རྗེས་སུ་བགྱིད་དོ་ཞེས་ལན་གསུམ་བརྗོད། སློབ་དཔོན་གྱིས་བྱང་
ཆུབ་སེམས་དཔའི་ལམ་སྦྱོང་བ་ལ། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་དེང་
སང་ཁོ་ན་ནས། སངས་རྒྱས་མ་ཐོབ་ཀྱི་བར་དུ་ཕ་རོལ་དུ་ཕྱིན་པ་དྲུག་གི་སྒོ་ནས་གཞན་དོན་རྒྱ་ཆེན་པོ་
ལ་འཇུག་པར་གྱིས་ཤིག་ཅེས་བརྗོད། གཉིས་པ་དོན་དམ་བྱང་ཆུབ་ཏུ་སེམས་བསྐྱེད་པ་ནི་སངས་རྒྱས་
ཐམས་ཅད་ཀྱི་ངོ་བོ་སློབ་དཔོན་དང་བསྟན་པའི་གཙོ་བོ་སངས་རྒྱས་ཤཱཀྱ་ཐུབ་པ་དང་། བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་དབང་ཕྱུག་ལ་སོགས་པ་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་བདག་ལ་དགོངས་སུ་གསོལ། སྔོན་གྱི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱིས་རྒྱུ་སྨོན་པ་བྱང་ཆུབ་སེམས་བསྐྱེད་པ་དང་། ལམ་འཇུག་པ་བྱང་ཆུབ་ཏུ་སེམས་བསྐྱེད་པ་དང་། ཐ་
མ་དོན་དམ་བྱང་ཆུབ་ཏུ་སེམས་བསྐྱེད་ནས་འབྲས་བུ་མངོན་པར་རྫོགས་པར་སངས་རྒྱས་པ་དེ་བཞིན་དུ།
བདག་གིས་ཀྱང་ཆོས་ཉིད་དོན་དམ་པའི་བདེན་པ་མ་ནོར་པ་མ་བཅོས་སྤྲོས་པ་དང་བྲལ་བའི་དོན་
བསྒོམ་པར་བྱའོ་སྙམ་པས་རང་གི་སེམས་ཉིད། མ་བཅོས་མ་བསླད་རང་བྱུང་རང་གསལ་རང་དངས་རང་
གྲོལ་ངང་ལ་བཞག་གོ་ཞེས་ལན་གསུམ་མོ། །སློབ་དཔོན་གྱིས་དོན་དམ་པ་བྱང་ཆུབ་ཀྱི་སེམས་ཞེས་བྱ་
བ། ཐོག་མ་ནས་སེམས་ཅན་ཐམས་ཅད་ལ་རང་(༡༨༠ན)ཆས་སུ་ཡོད་ཀྱང་ངོ་མ་ཤེས་པ་ཡིན་ནོ། །བདེ་
བར་གཤེགས་པའི་སྙིང་པོ་འགྲོ་བ་ཡོངས་ལ་ཁྱབ་པ་ཆོས་ཉིད་དོན་དམ་པ་བྱང་ཆུབ་ཀྱི་སེམས་ཡིན་པས་
བསྒོམས་ཤིག་ཅེས་བརྗོད་དོ། །དེ་ཡང་བྱང་ཆུབ་ཏུ་སེམས་བསྐྱེད་ནས་མ་ཉམས་པར་མཐར་ཕྱིན་དགོས་
ཏེ། ཉམས་ན་གསོ་བ་དང་སྤེལ་བར་བྱའོ། །དེ་ལ་གསོ་བ་ལ་ཉན་ཐོས་ཀྱི་འདུལ་ཁྲིམས་ཉམས་ན་རྗེ་
བེའུ་ཆག་པ་དང་འདྲ་སྟེ་གསོར་མི་རུང༌། བྱང་སེམས་ཀྱི་སྡོམ་པ་ཉམས་ན་རིན་པོ་ཆེའི་སྣོད་ཞོམ་པ་དང་
- 301



མ་ཎི་བཀའ་འབུམ།
འདྲ་བས་སླར་གསོར་རུང་ངོ༌། ཡན་ལག་བདུན་པ་ཕུལ་ནས། སློབ་དཔོན་དང་། སངས་རྒྱས་དང་བྱང་
ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། །བདག་མིང་འདི་ཞེས་བྱ་བས་བྱང་ཆུབ་
སེམས་དཔའི་སྨོན་པ་སེམས་བསྐྱེད་ཀྱི་བསླབ་པ་ལས་འདས་ནས་སེམས་ཅན་སྤོང་བའི་བསམ་པ་བསྐྱེད་
པ་དང༌། བླ་མ་ལ་སོགས་པ་མ་ཆད་པར་འོས་པ་བསླུས་པ་དང་། དགེ་བ་ལ་འགྱོད་པ་སྐྱེས་པ་དང༌།
སེམས་ཅན་ལ་གཡོ་སྒྱུ་བྱས་པ་དང་། བྱང་ཆུབ་སེམས་དཔའ་ལ་མི་སྙན་པ་བརྗོད་པ་དང༌། དེ་དག་ལ་
སོགས་པའི་ཉེས་པ་ཅི་མཆིས་པ་ཐམས་ཅད། སློབ་དཔོན་དང་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱི་སྤྱན་སྔར་མཐོལ་ལོ། །བཤགས་སོ་མི་འཆབ་བོ་མི་སྦེད་དོ་ཞེས་ལན་བདུན་ནམ་གསུམ་
བརྗོད་དོ། །སློབ་དཔོན་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དགོངས་སུ་གསོལ། །
བདག་མིང་འདི་ཞེས་བྱ་བ་བྱང་ཆུབ་སེམས་དཔའི་སྡོམ་པ་དང་འགལ་ནས་རྙེད་པ་དང་བསྐུར་སྟི་ལ་
ཆགས་པས་བདག་ལ་བསྟོད་ཅིང་གཞན་ལ་སྨོད་པ་དང་། སྡུག་བསྔལ་ཞིང་མགོན་སྐྱབས་དང་དཔུང་
གཉེན་མེད་པ་ལ་ཆོས་དང་ཟང་ཟིང་གི་ནོར་མི་སྦྱིན་པ་དང་། གཞན་གྱི་བཤགས་པ་མི་ལན་པར་ཁོང་ཁྲོ་
བས་བརྡུང་བ་དང་། ཐེག་པ་ཆེན་པོ་ལ་སྨད་ཅིང་དམ་པའི་ཆོས་ལོག་པར་སྟོན་པ་དང་། དེ་དག་གི་ལྟུང་
བ་བྱུང་བའི་ཉེས་པ་ཐམས་ཅད་སློབ་དཔོན་དང་སངས་རྒྱས་དང་བྱང་ཆུབ་(༡༨༠བ)སེམས་དཔའ་ཐམས་
ཅད་ཀྱི་སྤྱན་སྔར་མཐོལ་ལོ་བཤགས་སོ། །མི་འཆབ་པོ་མི་སྦེད་དོ་སླད་ཆད་ཀྱང་བསྡམ་པར་བྱའོ་ཞེས་
ལན་གསུམ་བརྗོད་དོ། ། དེས་སེམས་བསྐྱེད་ཉམས་པ་ཐམས་ཅད་སོར་ཆུད་པར་འགྱུར་རོ། །སྤེལ་བ་ནི་
ཟླ་བ་ཡར་ངོའི་ཚེས་བརྒྱད་དང་བཅོ་ལྔ་ལ་སོགས་པ་དུས་ཁྱད་པར་ཅན་ལ་དཀོན་མཆོག་ལ་མཆོད་པ་
བྱས་ཏེ་ལུས་ཙོག་པུར་འདུག་ལ་ཐལ་མོ་སྙིང་གར་སྦྱར་ན། མདུན་གྱི་ནམ་མཁའ་ལ་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་བདག་ལ་ཐུགས་བརྩེ་བས་བཞུགས་པར་བསམས་
སམས་ལ། སངས་རྒྱས་
དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། །སྔོན་གྱི་བདེ་བར་གཤེགས་པ་
སྲས་དང་བཅས་པས་བླ་ན་མེད་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ་བདག་མིང་
འདི་ཞེས་བྱ་བ་ཡང་། རྒྱལ་བ་སྲས་དང་བཅས་པ་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་
- 302 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
བྱང་ཆུབ་ཏུ་སེམས་བསྐྱེད་དུ་གསོལ། འདས་པ་དང་མ་བྱོན་པ་དང་ད་ལྟར་བཞུགས་པའི་བྱང་ཆུབ་
སེམས་དཔའ་རྣམས་ཀྱིས་བསླབ་པའི་གཞིར་གྱུར་པ་གང་ཡིན་པ་དང༌། ཚུལ་ཁྲིམས་སུ་གྱུར་པ་གང་ཡིན་
པ་དང་། ཚུལ་ཁྲིམས་ཐམས་ཅད་དེ་སྡོམ་པའི་ཚུལ་ཁྲིམས་དང་། དགེ་བ་ཆོས་སྡུད་ཀྱི་ཚུལ་ཁྲིམས་དང་།
ཐམས་ཅད་དོན་གྱི་ཚུལ་ཁྲིམས་རྒྱས་པར་བགྱིའོ་ཞེས་ལན་གསུམ་བརྗོད་དོ། །བཞི་པ་སེམས་བསྐྱེད་ཀྱི་
བསླབ་བྱ་ནི། བྱང་ཆུབ་སེམས་ཁྱད་པར་ཅན་རྒྱུད་ལ་སྐྱེ་བར་བྱེད་པ་ལ་སྨོན་འཇུག་གི་བསླབ་བྱ་ལ་སློབ་
དགོས་པས། དང་པོ་སྨོན་པ་བྱང་སེམས་ཀྱི་བསླབ་བྱ་ནི། བྱ་བ་ཅི་བྱེད་སེམས་ཅན་གྱི་དོན་དུ་བྱ་སྙམ་པ་
དང༌། འགྲོ་བ་སེམས་ཅན་ཐམས་ཅད་བདག་གི་མ་ཡིན་སྙམ་པས་དྲིན་ཆེ་བར་བསམས་ལ་བྱམས་པ་
བསྒོམ། དེ་རྣམས་སྡུག་བསྔལ་སྣ་ཚོགས་ཀྱིས་གདུངས་པ་སྙིང་རེ་རྗེ་སྙམ་པའི་སྙིང་རྗེ་ཆེན་པོ་བསྒོམ། དེ་
རྣམས་སྡུག་བསྔལ་ལས་ཐར་བར་བྱས་ནས་བདེ་བ་ལ་འགོད་པ་ནི་བདག་ཁོ་ན་ལ་བབ་བསམ་པའི་
དགའ་བ་བསྒོམ། བདེ་བ་ལ་དགོད་(༡༨༡ན)པ་ལ་ཐུགས་རྗེ་ཆེན་པོ་ལ་གསོལ་བ་གདབ་པར་བྱ། སྙིང་
པོ་ཡི་གེ་དྲུག་པ། ཨོཾ་མ་
ཨོཾ་མ་ཎིཔདྨེ་ཧཱུྃ་ཞེས་པ་འདི་བཟླས་པར་བྱ། ཐམས་ཅད་ལ་ཆགས་སྡང་དང་ཉེ་རིང་
མེད་པར་བྱའོ་སྙམ་པས་བཏང་སྙོམས་བསྒོམ་པར་བྱའོ། །གཉིས་པ་འཇུག་པའི་བསླབ་བྱ་ནི། དགེ་བའི་
རྩ་བ་ཅི་བྱས་ཐམས་ཅད་ཕ་རོལ་དུ་ཕྱིན་པ་དྲུག་དང་ལྡན་པར་བྱ་སྟེ། སེམས་ཅན་ཐམས་ཅད་ཀྱི་ཕྱིར་དུ་
བྱེད་པ་སྦྱིན་པ། ལུས་ངག་ཡིད་གསུམ་གི་མི་དགེ་བ་སྡོམ་པ་ཚུལ་ཁྲིམས། དཀའ་བ་ཉམས་སུ་ལེན་པ་
བཟོད་པ། ལེ་ལོ་མེད་པར་སྤྲོ་བར་བརྩོན་འགྲུས། མ་ཡེངས་པར་རྩེ་གཅིག་ཏུ་གནས་པ་བསམ་གཏན།
གར་ཡང་དམིགས་པ་མེད་པ་ཤེས་རབ་བོ། །བྱང་ཆུབ་ཏུ་སེམས་བསྐྱེད་པ་སངས་རྒྱས་ཀྱི་ས་བོན་དྲུང་པོ་
ཡིན་པས་མྱུར་དུ་སངས་རྒྱས་མི་ཐོབ་མི་སྲིད་པའི་ཕན་ཡོན་དྲན་པར་བྱ་བ་དང་། རྟག་ཏུ་ཚད་མེད་པ་
བཞིས་བྱང་ཆུབ་ཀྱི་སེམས་སྤེལ་བ་ལ་བསླབ་པ་དང་། ཚོགས་གཉིས་བསག་པ་ལ་འབ
འབད་པ་དང་།
པ་དང་། མི་
མཐུན་པའི་ཕྱོགས་སྤང་བ་ལ་བསླབ་པར་བྱའོ། སེམས་བསྐྱེད་ཀྱིས་མ་ཟིན་ན་ཐེག་པ་ཆེན་པོའི་ཆོས་
ས་སུ་
མི་འགྲོ་བས་སེམས་བསྐྱེད་པ་ལ་ནན་ཏན་བྱའོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་
བཙན་སྒམ་པོས་མཛད་པའི་སེམས་བསྐྱེད་ལག་ལེན་དང་བཅས་པ་རྫོགས་སོ། །སྤྱི། ། དམ་ཚིག་སློང་
- 303 -



མ་ཎི་བཀའ་འབུམ།
ས་སྒྲུབ་ལུང་དང་བཅས་པ་མ་རྙེད་དོ། །
ཨོཾ་མ་ཎི་པདྨེ་ཧཱུཾ། ཐུགས་རྗེའི་བདག་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་
འཚལ་ཞིང་སྐྱབས་སུ་མཆིའོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་
ཞལ་གདམ་
དམས་སྒྲུབ་ཁོག་ཆེན་མོ་ཞེས་བྱ་བར། འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་
པོ་དང་ལྡན་པའི་དཀྱིལ་འཁོར་བཞེངས་པར་འདོད་པའི་གང་ཟག་གིས། ཐོག་མར་གནས་བཀྲ་ཤིས་
ཤིང་ཡིད་དུ་འོང་བ། མི་དང་མི་མ་ཡིན་པ་སོགས་ཀྱིས་དབང་མ་བྱས་ཤིང་གནོད་པར་མི་འགྱུར་བ་
དབེན་པ་ལ་སོགས་པའི་ཡོན་ཏན་དུ་མ་དང་(༡༨༡བ)ལྡན་པ་དེར་འདུག་ནས། དང་པོར་ས་བརྟག །
བར་དུ་ས་བསླང་། ཐ་མ་ས་བྱིན་གྱིས་བརླབས་ལ་ཆེ་ཆུང་ཅི་རིགས་པར་བྱའོ། །དེ་ལྟར་སའི་ཆོ་ག་བྱས་
པས། དྲི་བཟང་པོའི་ཆུས་སྐྱང་ནུལ་བྱས་ནས་ཐིག་གདབ་པ་ནི། ཤིང་བལ་ལ་སུམ་སྒྲིལ་བྱས་ལ།
སཾ་
ཨཱཧཱུཾ། ཨོཾ་མ་ཎི་པདྨེ་ཧཱུཾ་ཞེས་པ་ཉེར་གཅིག་བཟླས་ཏེ་སྐུ་གསུང་ཐུགས་ཀྱི་འོད་ཟེར་གྱི་ཐག་པར་བྱིན་
གྱིས་བརླབ་བོ། །ཡང་གོང་གི་སྔགས་ལ་ཛྙཱ་ན་ཙཀྲ་མཎྜལ་ཞེས་བཏབ་པ་ནས་བཟླས་ཏེ་གནམ་ཐིག་
བཏབ་པས་སྟེང་ལྷའི་ཡུལ་དང༌། ས་ཐིག་བཏབ་པས་འོག་ཀླུ་དང་། ཟུར་ཐིག་བཏབ་པས་བར་མི་ལ་
སོགས་པའི་འཇིག་རྟེན་ཐམས་ཅད་ཐུགས་རྗེ་ཆེན་པོའི་དཀྱིལ་འཁོར་དུ་གྱུར་པར་བསམ། ཕྱི་ནས་ཐིག་
བཞི་དང༌། བརྒྱད་དང་། བཅུ་དྲུག་བཏབ་བོ། དེ་ལ་ཕྱོགས་བཞིར་ཐིག་བརྒྱད་བརྒྱད་བཏབ་སྟེ། དང་པོ་
ཕྱེད་བསེ་ཕྱི་མ་བསེ། གཉིས་པ་བཞི་རུ་བསེ་བར་བྱ། གསུམ་པ་ཕྱེད་གདབ་ཕྱི་མ་བསེ། བཞི་པ་ཐིག་
ཆེན་རང་སར་བཞག །ལྔ་པ་དབུས་དོར་མཐའ་གཉིས་གདག །དྲུག་པ་ཕྱེད་བསེ་ཕྱི་མ་བསེ། བདུན་པ་
བཞི་རུ་བསེ་བར་བྱ། བརྒྱད་པ་ཕྱེད་བསེ་ཕྱི་མ་བགོ །དེ་ལ་ཕོ་བྲང་དང་པོ་པདྨ་འདབ་མ་བཞི་པ། དེའི་
ཕྱི་རིམ་པདྨ་འདབ་མ་བཅུ་གཉིས་པ། གསུམ་པའི་ཆ་ཆུང་ལ་འོད་ཟེར་གྱི་ཕྲེང་བ་བྱ། བཞི་པ་ལྷའི་ཁྱམས་
སུ་བཞག །ལྔ་པའི་ནང་མ་ལ་པཉྩ་རེ་ཁཱའི་རྩིག་པ་བྱ། བར་མ་ལ་འདོད་ཡོན་སྣམ་བུ། ཕྱི་རིམ་ལ་རཏྣ་ཕ་
གུ །དྲུག་པའི་ནང་མ་ལ་དྲ་བ་དྲ་ཕྱེད། ཕྱི་མ་ལ་ད་རུ་ཀ །བདུན་པ་ལ་རྟབས་ཆ་བཞི། བརྒྱད་པ་ལ་
འཁོར་ལོ་དང་གདུགས། ཁོར་ཡུག་རིམ་པ་གསུམ་ལ་དང་པོ་བད་ཕྲེང་། གཉིས་པ་རྡོ་རྗེའི་ར་བ། གསུམ་
-304 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པ་མེ་རིས་སོ། །པད་འདབ་བཞི་ནི་དབུས་དཀར་ཤར་སྔོ། ལྷོ་སེར། ནུབ་དམར། བྱང་ལྗང་། དེའི་ཕྱི་
རིམ་པདྨ་འདབ་མ་བཅུ་གཉིས་ནི་མཛེས་ཚོན་སྣ་ཚོགས་པདྨའོ། །གྲུ་ཆད་ལྗང་གུ །བར་ཁྱམས་མཛེས་
ཚོན། སྒོ་བཞི་ཕྱོགས་མདོག །རྩིག་པ་དཀར་མཐིང་སེར་དམར་ལྗང་། འདོད་ཡོན་དམར་པོ། ཕ་གུ་སྣ་
ཚོགས། དྲ་བ་དྲ་ཕྱེད་གཞི་མཐིང་ག་ལ་(༡༨༢ན)དཀར་པོ། ད་རུ་ཀ་ལྗང་གུ །འོག་གི་ས་གཞི་ཕྱོགས་
ཚོན། རྟ་བབས་ཆ་བཞི་མཛེས་པར་བརྩེ་བས་ཆོས་ཀྱི་འཁོར་ལོ་སེར་པོར་བྱ། གདུགས་དཀར་ཡུ་བ་སྔོ་
བ་དང་། དར་དཔྱངས་དག་ནི་མཛེས་ཚོན་དང་། རྡོ་རྗེའི་ར་ནི་སྔོ་སྐྱ་དང་། ཁོར་ཡུག་པདྨ་མཛེས་ཚོན་ནོ། །
རྡོ་ར་བཞི་མཐིང་ཁ་དོག་དཀར། མེ་རིས་འབར་བ་དམར་སེར་རོ། །དེ་ནི་དཀྱིལ་འཁོར་བྲི་བའོ། །དེ་
ནས་རྫ་ས་དགོད་པ་ལ་དབང་བསྐུར་བའི་རྫས་བུམ་པ། སྐུའི་རྟེན་ལྷའི་སྐུ་གཟུགས་དང་། གསུང་གི་རྟེན་
ཡི་གེ་དྲུག་པ་དང༌། ཐུགས་ཀྱི་རྟེན་སྦ་དཀར་ཚིགས་གསུམ་པའོ། །གཞན་ཡང་གཏོར་མ་དང་དངོས་གྲུབ་
ཀྱི་རྫས་དང་ ཕྱི་ནང་གི་མཆོད་རྫས་དུ་མ་བསག་གོ །དཀྱིལ་འཁོར་གྱི་རྒྱན་མདའ་དང་། མེ་ལོང་དང༌།
རལ་གྲི་དང༌། ཕུར་པ་རྣམས་ནི་ཕྱོགས་དང་ཟུང་དུ་གཟུགས། ཚོན་སྐུད་ཀྱི་དྲ་བར་གཞུག་གོ །དེ་ནས་ལྷ་
བསྒོམ་པ་ལ་སྔོན་ལ་བསོད་ནམས་ཀྱི་ཚོགས་བསག་པར་བྱ་སྟེ། བདག་གིས་འཁོར་ན་གནས་པའི་
སེམས་ཅན་ཐམས་ཅད་སྡུག་བསྔལ་གྱི་རྒྱ་མཚོ་ལས་བསྒྲལ་པའི་ཕྱིར། ཐུགས་རྗེ་ཆེན་པོའི་དཀྱིལ་འཁོར་
བསྒོམ་པར་བྱ་སྙམ་དུ་བསམས་ལ། དེ་ནས་རང་གི་སྙིང་གར་པཾ་ལས་པདྨ་ཨ་ལས་ཟླ་བའི་སྟེང་དུ་ཧཱུྃ
དཀར་པོ་དེ་ལས་འོད་ཟེར་འཕྲོས་པས། བླ་མ་དང་ཐུགས་རྗེ་ཆེན་པོའི་ལྷ་ཚོགས་སངས་རྒྱས་དང་བྱང་ཆུབ་
སེམས་དཔའ་རྣམས་མདུན་གྱི་ནམ་མཁའ་ལ་བྱོན་ནས་པད་ཟླའི་གདན་ལ་བཞུགས་སུ་གསོལ་བར་བྱ་
སྟེ། དུས་གསུམ་བཞུགས་པའི་བླ་མ་ཐམས་ཅད་དང༌། །ཐུགས་རྗེ་ཆེན་པོའི་དཀྱིལ་འཁོར་ལྷ་ཚོགས་
དང༌། །ཕྱོགས་བཅུའི་སངས་རྒྱས་བྱང་སེམས་སྲས་དང་བཅས། །སེམས་ཅན་འཁོར་བའི་སྡུག་བསྔལ་བསལ་
བའི་ཕྱིར། །རང་བཞིན་གནས་ནས་སྤྱན་འདྲེན་གཤེགས་སུ་གསོལ། །ཉི་ཟླ་པདྨའི་གདན་ལ་བརྟན་
ར་བཞུགས། །ལུས་ངག་ཡིད་གསུམ་གུས་པས་ཕྱག་འཚལ་ལོ། །དངོས་འབྱོར་ཡིད་སྤྲུལ་མཆོད་པ་དམ་
པ་བཞེས། །ཚེ་རབས་སྔོན་ནས་ད་ལྟ་ཡན་ཆད་དུ། །སྡིག་པའི་ལས་(༡༨༢བ)རྣམས་ཅི་བགྱིས་སོ་སོར་
པར་བq
- 305 -



མ་ཎི་བཀའ་འབུམ།
བཤགས། །སྐྱེ་བོ་ཉན་ཐོས་རང་རྒྱལ་བྱང་ཆུབ་སེམས། །དུས་གསུམ་དགེ་རྩ་བགྱིས་ལ་རྗེས་ཡི་རང་། དུས་
གསུམ་སངས་རྒྱས་ཞལ་ནས་གསུངས་པ་ཡི། །ཆོས་འཁོར་སེམས་ཅན་རྣམས་ལ་བསྐོར་དུ་གསོལ། །འགྲོ་
དོན་མི་མཛད་མྱ་ངན་འདའ་བཞེད་ལ། །འགྲོ་བའི་དོན་དུ་བཞུགས་པར་གསོལ་བ་འདེབས། །བདག་
གཞན་དགེ་བའི་རྩ་བ་གང་བསགས་པས། །བླ་མེད་རྫོགས་པའི་བྱང་ཆུབ་ཐོབ་པར་ཤོག །ཅེས་བརྗོད་ལ།
དེ་ནས་ཚད་མེད་པ་བཞི་བསྒོམ་སྟེ། ཁམས་གསུམ་འགྲོ་དྲུག་གིས་སེམས་ཅན་སྡུག་བསྔལ་བ་ཐམས་
ཅད་སྙིང་རེ་རྗེ། སྡུག་བསྔལ་དང་བྲལ་བར་བྱ། བདེ་བ་དང་ཕྲད་པར་བྱ། ཆགས་སྡང་དང་བྲལ་བའི་བཏང་
སྙོམས་ལ་གནས་པར་བྱའོ་སྙམ་པའི་བཏང་སྙོམས་བསྒོམ་པར་བྱའོ། །དེ་ནས་ཡེ་ཤེས་ཀྱི་ཚོགས་བསག་
པ་ནི། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭཱ་བྷཱ་ཝ་ཤུདྡྷོཉཧཾ། ཞེས་པས་ཕྱི་ནང་གི་ཆོས་ཐམས་ཅད་སྟོང་པ་ཉིད་དུ་
གྱུར། དེ་ནས་ནམ་མཁའ་སྟོང་པའི་དབུས་སུ་སྲུང་བའི་འཁོར་ལོ་སྒོམ་སྟེ། སྟོང་པའི་ངང་ལས་རཾ་ལས་ཉི་
མའི་སྟེང་དུ་ཧཱུྃ་ལས་རྡོ་རྗེ་རྒྱ་གྲམ་ཧཱུྃ་གིས་མཚན་པ་ཅིག་ཏུ་གྱུར། དེ་ལས་འོད་ཟེར་འཕྲོས་པས་འོག་རྡོ་
རྗེའི་ས་གཞི། སྟེང་རྡོ་རྗེའི་གུར། ལོགས་རྡོ་རྗེའི་རྩིག་པ། ཕྱི་རོལ་ཐམས་ཅད་རྡོ་རྗེའི་ར་བར་གྱུར་པར་
བསམ། དེ་ནས་གཞལ་ཡས་ཁང་བསྐྱེད་པར་བྱ་སྟེ། སྲུང་འཁོར་རྡོ་རྗེའི་ར་བའི་གུར་གྱི་ནང་དུ། ཧཱུཾ་སེར་
པོ་ཅིག་བསམ། དེ་ལས་འོད་ཟེར་འཕྲོས་པས་བདེ་བར་གཤེགས་པའི་ཞིང་ཁམས་ཐམས་ཅད་
པས་ཅད་དུ་ཁྱབ་
ནས་འོད་ཟེར་གྱིས་གཞལ་མེད་ཁང་གི་བཅུད་བསྡུས། ཚུར་འདུས་པ་ལས་གཞལ་ཡས་ཁང་སྟེང་འཁོར་
ལོ་རྩིབས་སྟོང་ལ། འོག་པདྨ་འདབ་མ་སྟོང་དང་ལྡན་ཞིང་དབུས་སུ་པདྨ་འདབ་མ་བཞི་དང་། དེའི་ཕྱི་
རིམ་ལ་པདྨ་འདབ་མ་བཅུ་གཉིས་ལ། གྲུ་ཆད་དང་བར་ཁྱམས་དང་སྒོ་བཞིར་ལྡན་པ། རིན་པོ་ཆེ་སྣ་ལྔའི་
རྩིག་པ་བྱས་པ། རཏྣའི་ཕ་གུ་དང་། དྲ་བ་དྲ་ཕྱེད་(༡༨༣ན)དང་ད་རུ་ཀ་ལ་སོགས་པ་འཕྱང་བ། སྒོ་བཞི་
ལ་རྟ་བབས་རིམ་པ་བཞིའི་སྟེང་ན་ཆོས་ཀྱི་འཁོར་ལོ་དང་། གདུགས་དང་རི་དགས་ལ་སོགས་པའི་རྒྱན
དུ་མས་མཛེས་ཤིང་ཕྱི་ནང་ཀུན་ཏུ་གསལ་བར་གྱུར་པ་ཅིག་སྒོམ། དེ་ནས་གདན་བསྐྱེད་པ་ནི་དེའི་ནང་དུ་
དབུས་ཀྱི་པད་འདབ་བཞི་དང་། ཕྱི་རིམ་པད་འདབ་བཅུ་གཉིས་ཀྱི་སྟེང་དུ་པཾ་ལས་སྣ་ཚོགས་པདྨ་འདབ་
མ་བརྒྱད་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། བར་ཁྱམས་དང་སྒོ་བཞིར་པདྨ་རྐྱང་པའི་
306 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
གདན་བསམ་མོ། །དེ་ནས་ལྷ་བསྐྱེད་པ་ནི། ཨོཾ་མ་ཎི་པདྨེ་ཧཱུྃ་ཞེས་བརྗོད་པས། དབུས་སུ་ཧཱུྃལས་འོད་
ཟེར་འཕྲོས་དོན་གཉིས་བྱས། ཚུར་འདུས་ཧྲུལ་ཐིམ་འོད་དུ་ཞུ་བ་ལས་པདྨ་དཀར་པོར་གྱུར། དེ་ལས་
འོད་འཕྲོས་ཚུར་འདུས་པ་ལས་ཐུགས་རྗེ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཞལ་གཅིག་
ཕྱག་བཞི་པ། སྐུ་མདོག་དཀར་པོ་ཤེལ་ལྟར་འཚེར་བ། ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བ།
གཡས་འོག་མ་ན་ཤེལ་ཕྲེང་དང༌། གཡོན་འོག་མ་ན་པདྨ་དཀར་པོ་འཛིན་པ། པད་ཟླའི་གདན་ལ་ཞབས་
རྡོ་རྗེའི་སྐྱིལ་ཀྲུང་དུ་བཞུགས་པ། ཞལ་འཛུམ་པའི་མདངས་དང་ལྡན་ཞིང་། སྤྱན་ཞི་བའི་ཉམས་དང་
ལྡན་པས་འགྲོ་དྲུག་ལ་ཐུགས་རྗེས་གཟིགས་པ། རིན་པོ་ཆེའི་དབུ་རྒྱན་སྙན་རྒྱན། མགུལ་རྒྱན། དཔུང་
རྒྱན། སྐེ་རགས། ཕྱག་གདུབ། ཞབས་གདུབ། མགུར་ཆུ། དོ་ཤལ། སེ་མོ་དོ་ལ་སོགས་པ་རིན་པོ་ཆེའི་
རྒྱན་དང་དར་སྣ་ཚོགས་ཀྱིས་སྤྲས་པ། མཚན་དང་དཔེ་བྱད་དུ་ལྡན་པ་ཅིག་བསྐྱེད་དོ། །དེ་ནས་འཁོར་
བསྐྱེད་པ་ནི། དེའི་མདུན་དུ་ཤཱི་ལས་ལྷ་མོ་ཡི་གེ་དྲུག་མ་སྐུ་མདོག་དང་ཕྱག་མཚན་རྒྱན་ཆ་ལུགས་ཐམས་
ཅད་གཙོ་བོ་དང་འདྲ་བ། ཡབ་ལ་འདུད་པའི་ཚུལ་དུ་བཞུགས་པ་ཅིག་བསྐྱེད་དོ། །གཡས་ཀྱི་པདྨའི་སྟེང་
དུ་སྲས་ནོར་བུ་འཛིན་པ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་གཡས་ན་རིན་པོ་ཆེ་དང༌།
གཡོན་ན་ཕྲེང་བ་འཛིན་(༡༨ ༣བ)པ་གཙོ་བོ་ལ་འདུད་པའི་ཚུལ་དུ་བཞུགས་པ་ཅིག་བསྐྱེད། གཡོན་གྱི་
པདྨའི་སྟེང་དུ་སྲས་མོ་རིག་སྔགས་འཛིན་མ་སྐུ་མདོག་དཀར་མོ་ཞལ་གཅིག་ཕྱག་གཉིས་མ། གཡས་
ཤེལ་ཕྲེང་དང་གཡོན་པདྨ་འཛིན་པ་གཙོ་བོ་ལ་འདུད་པ་ཅིག་བསྐྱེད་དོ། །རྒྱབ་ཀྱི་པདྨ་ལ་སངས་རྒྱས་
སྣང་བ་མཐའ་ཡས་སྐུ་མདོག་དམར་པོ་ཕྱག་གཉིས་ཏིང་ངེ་འཛིན་གྱི་ཕྱག་རྒྱས་མཉམ་པའི་སྐྱིལ་ཀྲུང་དུ་
བཞུགས་པ་ཅིག་བསྐྱེད་དོ། །དེའི་ཕྱི་རིམ་པདྨ་འདབ་མ་བཅུ་གཉིས་ཀྱི་སྟེང་དུ་རིམ་པ་བཞིན་རྣམ་པར་
སྣང་མཛད་དཀར་པོ་འཁོར་ལོ་བསྣམས་པ། མི་བསྐྱོད་པ་སྔོན་པོ་རྡོ་ རྗེ་བསྣམས་པ། རིན་ཆེན་འབྱུང་
ལྡན་སེར་པོ་རིན་པོ་ཆེ་བསྣམས་པ། སྣང་བ་མཐའ་ཡས་དམར་པོ་པདྨ་བསྣམས་པ། དོན་ཡོད་གྲུབ་པ་
ལྗང་གུ་རྡོ་རྗེ་རྒྱ་གྲམ་བསྣམས་པ། ཐུགས་རྗེ་ཆེན་པོ་དཀར་པོ་པདྨ་བསྣམས་པ། སངས་རྒྱས་སྤྱན་དང་།
མཱ་མ་ཀཱི་དང་ཀུན་ཏུ་བཟང་མོ་དང་། གོས་དཀར་མོ་དང༌། སྒྲོལ་མ་དང༌། ཤེས་རབ་ཀྱི་ཕ་རོལ་ཏུ་ཕྱིན་མ་
- 307 -



མ་ཎི་བཀའ་འབུམ།
རྣམས་ནི་སྐུ་མདོག་ཕྱག་མཚན་རྒྱན་ཆ་ལུགས་ལ་སོགས་པ་རང་རང་གི་ཡབ་དང་མཐུན་པའོ། །སྒོ་བཞི་
ལ་ཤར་སྒོར་བརྒྱ་བྱིན་དཀར་པོ་ཕྱག་ན་པི་ཝང་འཛིན་པ། ཐགས་བཟངས་རིས་སྔོན་པོ་གོ་ཆ་འཛིན་པ།
ལྷོ་སྒོར་ཤཱཀྱ་ཐུབ་པ་སེར་པོ་གསེག་ཤང་འཛིན་པ། ནུབ་སྒོར་ཤཱཀྱ་སེང་གེ་ནག་པོ་པོ་ཏི་འཛིན་པ། ནམ་
མཁའ་མཛོད་དམར་པོ་སྒྲོམ་བུ་འཛིན་པ། བྱང་སྒོར་ཆོས་རྒྱལ་ནག་པོ་མེ་ཆུ་འཛིན་པའོ། །ཁྱམས་ལ་དུས་
གསུམ་གྱི་སངས་རྒྱས་སྟོང་རྩ་གཉིས་བྱང་ཆུབ་སེམས་དཔའི་ཚུལ་དུ་བཞུགས་པར་སྒོམ་མོ། །དེ་རྣམས་
ནི་དམ་ཚིག་པ་བསྐྱེད་པའོ། །ད་ནི་ཡེ་ཤེས་སེམས་དཔའ་གཞུག་པ་ནི། གཙོ་བོའི་ཐུགས་ཀར་པདྨའི་
དཀྱིལ་དུ་ཟླ་བའི་དཀྱིལ་འཁོར། དེའི་དབུས་སུ་ཧཱུཾཝགནས་པ་ལས་འོད་དཀར་པོ་རང་བཞིན་གྱི་གནས
སུ་འཕྲོས་པས། ཐུགས་རྗེ་ཆེན་པོ་འཁོར་དང་བཅས་པ་སྤྱན་དྲངས་པ་ནི། རང་བཞིན་ལྷུན་གྱིས་
ས་གྲུབ་
པའི་གནས་མཆོག་ནས། །(༡༨༤ན)ཆོས་སྐུ་སྐྱེ་མེད་དབྱིངས་ལས་མ་གཡོས་ཀྱང་། །གཟུགས་སྐུ་འགྲོ་
བའི་དོན་དུ་སྐུ་སྤྲུལ་པ། ཐུགས་ རྗེའི་དབང་གིས་གནས་འདིར་གཤེགས་སུ་གསོལ། །ཨོཾ་མ་ཎི་པདྨེ་ཧཱུཾ།
ཨེ་ཧེ་ཧི། ཛཧཱུྃ་བཾ་ཧོ༔ཞེས་པས། ཐུགས་རྗེ་ཆེན་པོའི་ལྷ་ཚོགས་རྣམས་ཆོས་ཀྱི་སྐུ་ལས་གཟུགས་ཀྱི་སྐུར་
བཞེངས་ནས་བྱོན་པར་བསམ་མོ། །དེ་ནས་བཞུགས་སུ་གསོལ་བ་ནི། ཐུགས་རྗེ་ཆེན་པོ་འཁོར་དང་
བཅས་པ་རྣམས། །འགྲོ་བ་མ་ལུས་སེམས་ཅན་དོན་མཛད་ཕྱིར། བདག་ལ་ཐུགས་རྗེས་ཉེ་བར་དགོངས་
མཛོད་ལ། །ཐུགས་དམ་དབང་གིས་བཞུགས་ལ་བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། ས་མ་ཡ་ཏིཥྛ་ལྷན།
དེ་ནས་ཕྱག་འཚལ་བ་ནི། ཆོས་ཀྱི་སྐུ་ལ་གཉིས་འཛིན་མི་མངའ་ཡང་། །འགྲོ་བའི་དོན་མཛད་ལོངས་
སྤྱོད་རྫོགས་སྐུར་བསྟན། །ཐུགས་རྗེས་ཅིར་ཡང་སྤྲུལ་སྐུས་འགྲོ་དོན་མཛད། །སྐུ་གསུམ་ཡེ་ཤེས་ལྷ་ལ་
ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུཾ། ་ཨཱཏྨ་ནཾ་ནིརྱ་ཏ་ཡཱ་མི་ཞེས་པ་མདུན་གྱི་ནམ་མཁའ་ལ་ཡེ་ཤེས་
སེམས་དཔའ་བཞུགས་པ་ལ། བདག་དམ་ཚིག་སེམས་དཔས་ཕྱག་བཙལ་བས། དེ་ནས་ལྷ་ཡེ་ཤེས་
སེམས་དཔས་བདག་ལ་ཕྱག་འཚལ་བར་བསམ་མོ། །དེ་ནས་པུཙྪ་དབུལ་ཏེ། ཐུགས་རྗེ་ཆེན་པོ་འཁོར་
དང་བཅས་པ་ལ། །ཉོན་མོངས་བཀྲེས་སྐོམ་གདུང་བ་མི་མངའ་ཡང་། །བདག་ཅག་བསོད་ནམས་ཡེ་
ཤེས་ཚོགས་བསགས་ཕྱིར། །པཱུ་ཛའི་ཚོགས་ཀྱིས་མཉེས་ཤིང་བཞེས་སུ་གསོལ། །ཨོཾ་མ་ཎི་པདྨེ་ཧཱུཾ། སརྦ་
• 308 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
m
པཱུ་ཛ་མེ་གྷ་ཧཱུྃ། མཆོད་ཡོན་ཞབས་བསིལ་མེ་ཏོག་བདུག་པ་དང༌། །སྣང་གསལ་དྲི་མཆོག་བཟའ་བཏུང་
སྒྲ་སྙན་ སོགས། །ཕྱི་ཡི་མཆོད་པ་སྣ་ཚོགས་བཞེས་ སུ་གསོལ། །ཨགྷཾ། པཱ་ཏྱཾ། པུདྷཱ་ པ། དཱི་པཾ། གནྡྷཾ།
ནེ་ཝི་དྱེ། ཤཔ། སརྦ་པཱུ་ཛ་མེ་གྷ་ཧཱུཾ། གཟུགས་སྒྲ་དྲི་རོ་རེག་བྱ་ཆོས་ལ་སོགས། །བཀྲ་ཤིས་ལྷ་མོས་ནམ་
མཁའི་ཁམས་བཀང་ནས། །དཀྱིལ་འཁོར་ལྷ་ཚོགས་མཉེས་ཕྱིར་མཆོད་པ་འབུལ། །དགྱེས་ཤིང་(༡༨༤ བ)
བཞེས་ནས་བྱིན་གྱིས་བརླབ་ཏུ་གསོལ། །བཛྲ་ལཱ་སྱ། བཛྲ་ཤལྟ། བཛྲ་དྷཱུ་པེ། བཛྲ་ནེ་ཝི་ཏྱཱ། བཛྲ་པཉྩལི་
ཀ བཛྲ་དྷརྨ། སརྦ་པཱུ་ཛ་ས་མ་ཡ་མཎྜལ་ཨ་ལ་ལ་ཧོ་ཞེས་པས་ཕྱི་རྫས་ཀྱི་མཆོད་པ་དང་། ནང་ལྷ་མོའི་
མཆོད་པ་གཉིས་བདག་དམ་ཚིག་སེམས་དཔས་ལྟ་ཡེ་ཤེས་སེམས་དཔའ་མཆོད་དོ། །དེ་ལྟར་སྐུ་གསུང་
ཐུགས་མཉེས་པའི་མཆོད་པ་ཕུལ་ནས། དེ་ནས་ལྷ་མོ་རྣམས་ཚུར་འདུས་པ་ལས་རང་ལ་བདེ་སྟོང་སྐྱེས་
པས་རང་མཆོད་པར་བསམ་མོ། །དེ་ནས་གཉིས་སུ་མེད་པར་བསྟིམ་པ་ནི། །ཡེ་ཤེས་སྐུ་ལ་གཉིས་འཛིན་
མི་མངའ་ཡང་། །གཉིས་སྣང་ཡེ་ཤེས་དམ་ཚིག་སེམས་དཔའ་གཉིས། །གཉིས་སུ་མེད་པར་བརྟན་པར་
བཞུགས་ནས་ཀྱང་། །འགྲོ་དོན་ཕྲིན་ལས་རྫོགས་པར་མཛད་དུ་གསོལ། །ཨོཾ་མ་ཎི་པདྨེ་ཧཱུཾ། ས་མ་ཡ་ཏིཥྛ
ལྷན། ཞེས་ལྷ་ཡེ་ཤེས་སེམས་དཔའ་དང་། བདག་དམ་ཚིག་སེམས་དཔའ་གཉིས་སུ་མེད་པར་བསྟིམས་
ནས། དངོས་གྲུབ་མ་ཐོབ་ཀྱི་བར་དུ་བརྟན་པར་བཞུགས་པར་བསམ་མོ། །དེ་ནས་དབང་བསྐུར་བར
གསོལ་བ་བཏབ་པ་ནི། སྐུ་ལྔ་ཡེ་ཤེས་ལྔ་ཡི་སྐུར་བཞུགས་ནས། རྒྱལ་བ་རིགས་ལྔ་འོག་མིན་གནས་
ནས་བཞེངས། །རིགས་ ཀྱི་བདག་པོས་ དབང་ བསྐུར་ བྱིན་ གྱིས་རློབས། །རིགས་ལྔ་ཡེ་ཤེས་ལྔ་ ཡིས་
དངོས་གྲུབ་སྩོལ། །ཨོཾ་ཧཱུཾ་སྭཱ་ཧཱུཾ་ཧཱ་ཨ་བྷི་ཥིཉྩ་ཨ། ཞེས་ལྷ་རྣམས་ཀྱི་དབུ་ལ་དབང་རྟགས་སུ་རིག་
རིགས་ལྔས་
བརྒྱན་པར་བསམ། དེ་ནས་སྐུ་གསུང་ཐུགས་བྱིན་གྱིས་བརླབ་པ་ནི། དུས་གསུམ་སངས་རྒྱས་ཐམས་
ཅད་ནི། །སྐུ་གསུང་ཐུགས་དང་དབྱེར་མེད་ཕྱིར། །སྐུ་གསུང་ཐུགས་སུ་བྱིན་བརླབས་ནས། །བྱིན་རླབས་
དབང་བསྐུར་རྒྱས་གདབ་བོ། །ཀཱ་ཡ་སིདྡྷི་ཨོ། ཝཀྐ་སིདྡྷི་ཨཱ༔ ཙིཏྟ་སིདྡྷི་ཧཱུྃ་ཞེས་པས་སྤྱི་བོར་ཨོཾ། མགྲིན་
པར་ཨཱཿ ཐུགས་ཀར་ཧཱུཾ། དེ་ལས་སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེར་གྱུར་པར་བསམ་མོ། །དེ་ནས་
བསྟོད་པ་བྱ་བ་ནི། ཧཱིཐུགས་རྗེ་ཆེན་པོ་ཡེ་ཤེས་ལྷ་ཡི་ལྷ། །ཡི་གེ་དྲུག་མ་ཤེས་རབ་དབྱིངས་ཀྱི་ཡུམ། །
བར་
309 -



མ་ཎི་བཀའ་འབུམ།
ནོར་བུ་(༡༨༥ན)འཛིན་པ་སྲས་མཆོག་ཐབས་ཀྱི་ཚུལ། །རིགས་སྔགས་འཛིན་མ་ཤེས་རབ་སྲས་མོའི་
ཚུལ། །ཡེ་ནས་མ་བསྒྲུབས་རང་དང་གཉིས་མེད་ལྷ། །ཡེ་ཤེས་ལྷ་བཞིའི་སྐུ་ལ་ཕྱག་འཚལ་བསྟོད། །
ཐུགས་རྗེ་ཆེན་པོའི་སྤྱན་གྱིས་འགྲོ་ལ་གཟིགས། །རྣམ་པར་སྣང་མཛད་ཆོས་དབྱིངས་ཡེ་ཤེས་ངང་། །མི་
བསྐྱོད་རྡོ་རྗེ་མེ་ལོང་ཡེ་ཤེས་ངང་། །རིན་ཆེན་འབྱུང་ལྡན་མཉམ་ཉིད་ཡེ་ཤེས་ངང་། །སྣང་བ་མཐའ་ཡས་
སོར་རྟོག་ཡེ་ཤེས་ངང་། །དོན་ཡོད་གྲུབ་པ་བྱ་གྲུབ་ཡེ་ཤེས་ཏེ། །སྐུ་ལྔ་ཡེ་ཤེས་ལྔ་ལ་ཕྱག་འཚལ་བསྟོད། །
ཤེས་རབ་ཕ་རོལ་ཕྱིན་མ་ཆོས་སྐུ་དབྱིངས་ཀྱི་ངང་། །སངས་རྒྱས་སྤྱན་མ་བསམ་གཏན་ཕ་རོལ་ཕྱིན། །
ཀུན་ཏུ་བཟང་མོ་བརྩོན་འགྲུས་ཕ་རོལ་ ཕྱིན། །ན་བཟའ་དཀར་མོ་སྦྱིན་པའི་ཕ་རོལ་ཕྱིན། །མཱ་མ་ཀཱི་ནི་
ཚུལ་ཁྲིམས་ཕ་རོལ་ཕྱིན། །དམ་ཚིག་སྒྲོལ་མ་བཟོད་པའི་ཕ་རོལ་ཕྱིན། །ཕ་རོལ་ཕྱིན་དྲུག་ཡུམ་གྱི་སྐུ་ལ་
བསྟོད། །དུས་ གསུམ་བཞུགས་པའི་སངས་རྒྱས་སྟོང་དང་གཉིས། །འགྲོ་བའི་དོན་དུ་བྱང་ཆུབ་ཐུགས་
བསྐྱེད་ནས། །བྱང་ཆུབ་སེམས་དཔའི་ཚུལ་གྱིས་འགྲོ་བ་འདུལ། །བསྐལ་བཟང་སེམས་དཔའ་སྟོང་ལ་
ཕྱག་འཚལ་བསྟོད། །ལྷ་ཡི་ཐུབ་ཆེན་བརྒྱ་བྱིན་ལྷ་རྣམས་འདུལ། །ལྷ་མིན་ཐུབ་པ་ཐགས་བཟངས་ལྷ་
མིན་འདུལ། །མི་ཡི་ཐུབ་པ་ཆེན་པོས་མི་རྣམས་འདུལ། །ཤཱཀྱ་སེང་གེ་ཐུབ་པས་དུད་འགྲོ་འདུལ། །ཐུབ་
ཆེན་ནམ་མཁའ་མཛོད་ཀྱིས་ཡི་དགས་འདུལ། །ཐུབ་པ་ཆོས་ཀྱི་རྒྱལ་པོས་དམྱལ་བ་འདུལ། །འགྲོ་དྲུག་
སོ་སོའི་སྐད་དུ་ཆོས་སྒྲ་སྒྲོགས། །སོ་སོའི་སྡུག་བསྔལ་སེལ་མཛད་སྐྱེ་སྒོ་གཅོད། །ཐུབ་པ་ཆེན་པོ་དྲུག་ལ་
ཕྱག་འཚལ་བསྟོད། །དེ་ནས་དངོས་གྲུབ་བླང་བ་ནི། །ཐུགས་རྗེ་ཆེན་པོ་ཡབ་ཡུམ་སྲས་དང་བཅས། །
བདེ་གཤེགས་རིགས་ལྔ་ཕ་རོལ་ཕྱིན་དྲུག་ཡུམ། །ཕྱོགས་བཅུའི་བྱང་ཆུབ་སེམས་དཔའ་ཏིང་འཛིན་སྤྱོད། །
སྤྲུལ་སྐུ་ཐུབ་དྲུག་འགྲོ་དྲུག་ཐབས་ཀྱིས་འདུལ། །འགྲོ་བ་འདུལ་ཕྱིར་ཐུགས་རྗེས་སྐུ་སྤྱོད་(༡༨༥བ)ལ། །
གྲུབ་པ་རྟགས་ཀྱི་དངོས་གྲུབ་སྩལ་དུ་གསོལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཨོཾ་མ་
ཎི་པདྨེ་ཧཱུཾ། ཀཱ་ཡ་ཝཀྐ་ཙིཏྟ་སིདྡྷི་ཧཱུྃ་ཞེས་བཟླས་པས་ཡེ་ཤེས་ཀྱི་ལྷ་རྣམས་ཀྱི་སྐུ་མི་འགྱུར་བ་ལྷུན་གྱིས་
གྲུབ་པའི་དངོས་གྲུབ། གསུང་མི་འགྱུར་བ་འགག་མེད་སྙིང་པོ་ལུང་གི་དངོས་གྲུབ། ཐུགས་མི་འགྱུར་བ་
སྤྲོས་བྲལ་ཆོས་ཉིད་རང་གསལ་གྱི་དངོས་གྲུབ་ཐོབ་པར་སྒོམ་མོ། །དེ་ནས་བཟླས་པ་བྱ་བ་ནི། ཨོཾ་མ་ཎི་
- 310 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པདྨེ་ཧཱུཾ་ཞེས་བདག་དང་དཀྱིལ་འཁོར་གྱི་ལྷ་ཚོགས་རྣམས་ཀྱིས་དུས་གཅིག་ཏུ་བཟླས་པས། རང་གི་
ཐུགས་ཀའི་ཧཱུྃལས་ཡི་གེ་དྲུག་མས་བསྐོར་བ་དེ་ལས་འོད་འཕྲོས་ནས། ཕྱོགས་བཅུའི་བདེ་བར་གཤེགས་
མས་ཅད་ལ་སྐུ་གསུང་ཐུགས་མཉེས་པའི་མཆོད་པ་ཕུལ། ཁམས་གསུམ་གྱི་སེམས་ཅན་ཐམས་ཅད་
ལ་ཕོག་པས་ལུས་ངག་ཡིད་གསུམ་གྱི་སྒྲིབ་པ་སྦྱངས། སྟོང་གསུམ་གྱི་འཇིག་རྟེན་གྱི་ཁམས་ཐམས་ཅད་
ཐུགས་རྗེ་ཆེན་པོའི་ལྷ་ཚོགས་སུ་གྱུར་པར་བསྒོམ་མོ། །དེ་ལྟར་གྲུབ་པ་མ་ཐོབ་ཚེར་ཏིང་ངེ་འཛིན་གྱིས་
གསལ་བཏབ་ལ་བཟླས་པ་བྱའོ། །ཐུན་གྱི་གཞུག་ལ་ས་མ་ཏིས་ལྷ་བསྡུ་ཞིང་། དེ་ནས་ཡེ་ཤེས་སེམས་
དཔའ་རང་ལས་ཕྱེ་ནས་རང་བཞིན་གྱི་གནས་སུ་གཤེགས། དམ་ཚིག་པའི་འཁོར་ལོ་རྣམས་བདག་ལ་
ཐིམ། རང་ཐུགས་ཀའི་ཧྲིལ་ཐིམ། དེ་ཡང་རིམ་པས་ཐིག་ལེ་ཆོས་ཀྱི་དབྱིངས་སུ་ཡལ་ལོ། །རྡུལ་ཚོན་
བསྡུས་ལ། ཕྱི་ནང་སྣོད་བཅུད་ཐམས་ཅད་ཆོས་ཀྱི་དབྱིངས་སུ་བསྡུས་ལ་ཆུ་བོའི་གཞུང་ལ་བསྐྱལ་ལོ། །
རང་ཉིད་རྒྱུན་དུ་ཏིང་ངེ་འཛིན་གྱི་སྒོམ་པ་ལམ་དུ་འཁྱེར་རོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོས་མཛད་པའི་སྒྲུབ་ཁོག་ཆེན་མོའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །རྟེན་དལ་འབྱོར་མི་ལུས་ཐོབ། བརྒྱུད་
ལྡན་གྱི་བླ་མ་དང་མཇལ་ནས་རང་གཞན་གྱི་དོན་ཕུན་སུམ་ཚོགས་པ་བསྒྲུབ་པར་འདོད་པས། སྨིན་གྲོལ་
ལས་ཚོགས་དང་བཅས་པའི་ཐུགས་རྗེ་ཆེན་པོའི་དཀྱིལ་འཁོར་དུ་(༡༨༦ན)གཞུག་པ་ལ་གསུམ་སྟེ། སྦྱོར་
བ་དང་དངོས་གཞི་དང་མཇུག་གོ །དང་པོ་སྦྱོར་བ་ལ་གཉིས་ཏེ། བླ་མ་དང་སློབ་མའི་ཆ་རྐྱེན་རྣམས་སྟ་
གོན་བྱའོ། །དང་པོ་སློབ་དཔོན་གྱི་བྱ་བ་ནི། སེམས་བསྐྱེད་སྔོན་དུ་སོང་བས་དུས་ཁྱད་པར་ཅན་ལ་དབེན་
པའི་གནས་སུ་ཆག་ཆག་བཏབ་བྱུག་པ་བྱ། ཐིག་གདབ། རྡུལ་ཚོན་གྱི་དཀྱིལ་འཁོར་བྲི། སྐུ་གསུང་ཐུགས་
ཀྱི་རྟེན་བཀྲམ། དབང་རྫས་འགོད་པ་ལ་བུམ་པ་དཀར་པོ་གངས་ཆུ་དང་བ་དཀར་མོའི་དཀར་གསུམ་
གྱིས་བཀང་སྟེ། ཤིང་འབྲས་བུ་ཅན་གྱིས་ཁ་བརྒྱན། ལྷ་རྫས་ཀྱི་གོས་ཀྱི་ན་བཟས་མགུལ་བཅིངས་ལ།
སེང་ལྡེང་གི་ཕུར་པ་རྟ་མགྲིན་དུ་བསྐྱེད་ལ་ཁ་རྒྱན་ལ་བཙུགས་ཏེ་དཀྱིལ་འཁོར་གྱི་དབུས་སུ་བཞག་གོ །ཤར་
གྱི་པད་འདབ་ཀྱི་སྟེང་དུ་ཅོད་པན། ལྷོར་དབུ་རྒྱན། ནུབ་ཏུ་ཀ་པཱ་ལ་བདུད་རྩིས་བྲན་པའི་སྟེང་དུ་སིནྡྷཱ་
- 31 -



མ་ཎི་བཀའ་འབུམ།
རའི་མཎྜལ་གྱི་ཁར་རིལ་བུ་བཞག །བྱང་དུ་རྡོ་རྗེ་དང་དྲིལ་བུ་དགོད་པར་བྱའོ། །གཞན་ཡང་སྐུའི་རྟེན་དུ་
ཤེལ་ཕྲེང་དང་། ཆོས་དབྱུག་དང་། མེ་ལོང་རྣམས་མཚམས་བཞིར་རིམ་པ་བཞིན་དུ་དགོད་དོ། །ཕྱི་ནང་
གི་མཆོད་པ་དང་གཏོར་མ་བཤམས་ལ་དཀྱིལ་འཁོར་ཡོལ་བས་བྲེ། དེ་ནས་རང་ཉིད་དཔའ་བོ་རྟ་མགྲིན་
དུ་བསྐྱེད་དེ། བགེགས་བསྐྲད་ཅིང་མཚམས་བཅད། དེ་ནས་བླ་མ་དཀོན་མཆོག་དང་ཐུགས་རྗེ་ཆེན་པོའི་
ལྷ་ཚོགས་སྤྱན་དྲངས་ལ་བདུན་རྣམ་དག་གི་སྒོ་ནས་ཚོགས་བསག་ཅིང་གསོལ་བ་གདབ་བོ། །དེ་ནས་
དབང་རྫས་བྱིན་གྱིས་བརླབ་པ་ནི། བུམ་པ་ཧཱུྃ་ལས་ལྷའི་གཞལ་ཡས་ཁང་གི་ནང་དུ་ཐུགས་རྗེ་ཆེན་པོའི་
ལྷ་ཚོགས་གདན་དང་བཅས་པ་སྐད་ཅིག་གིས་བསྐྱེད་ལ། ཡེ་ཤེས་པ་ཛ༔ཧཱུྃ་བཾ་ཧོས་དགུག་གཞུག་བྱ། དེ་
བཞིན་དུ་ཅོད་པན་ལ་སོགས་པ་རིགས་ལྔ་དང་སྐུ་གསུང་ཐུགས་ཀྱི་རྟེན་ལ་སོགས་པ་བྱིན་གྱིས་བརླབ་
ཅིང་དགུག་གཞུག་བྱ། མཚན་ལྡན་ཀ་པཱ་ལའི་ཕུད་དེ་བདུད་རྩིའི་སྙིང་པོ། ཨོཾ་ཨ་མྲྀ་ཏ་ཀུཎྜ་ལི་ཧཱུཾ། བརྒྱ་
རྩ་བརྒྱད་ཀྱིས་བྱིན་གྱིས་བརླབས་ལ་དགུག་གཞུག་བྱ། དེ་ནས་བསྐྱེད་པའི་ རིམ་པ་གཞུང་བཞིན་དུ་
(༡༨༦བ)བསྒོམས་ནས་བཟླས་པ་བྱ་སྟེ། བུམ་པའི་ལྷ་ལ་མཆོད་བསྟོད་ཕུལ་བས་མཉེས་པའི་རང་བཞིན་
དུ་ཞུ་ནས། ངོ་བོ་ལྷ་ལ་རྣམ་པ་ཆུར་བྱིན་གྱིས་བརླབ་བོ། །ལས་བུམ་ཁ་དོག་དམར་པོ་ཁ་རྒྱན་མགུལ་
ཆིངས་དང་བཅས་པ་ལ་ཤཱི༔བྲིས་ཏེ་དྲི་བཟང་པོའི་ཆུས་བཀང་ནས། རྟ་མགྲིན་དཔའ་བོ་གཅིག་པ་བསྐྱེད་
དེ་སྔགས་བཟླས་པའི་ཡུངས་ཀར་བླུགས་ལ་དབང་གི་ལས་མ་རྫོགས་ཀྱི་བར་དུ་རྐྱེན་ཕྱི་ནང་གི་བར་
ཆད་ཐམས་ཅད་སྲུངས་ཤིག་ཅེས་ཕྲིན་ལས་བཅོལ་ཏེ་དཀྱིལ་འཁོར་གྱི་ཤར་སྒོར་དགོད། ཨོཾ་མ་ཎི་པདྨེ་
ཧཱུཾ། པཉྩ་ཛྙཱ་ན་ཙཀྲ་ས་མ་ཡ་ཏིཥྛ་ལྷན་ཞེས་དཀྱིལ་འཁོར་ལ་རྒྱན་དང་རྫས་དགོད། གཉིས་པ་སློབ་མའི་
བྱ་བ་ནི། ཕྱི་རོལ་དུ་ལས་ཀྱི་བུམ་ཆུས་ཁྲུས་བྱེད་དུ་བཅུག་ལ་ནང་དུ་ཁྲིད་དེ་བགེགས་བསྐྲད་ལ། ཕྱག་
འཚལ་བ་དང་། མཆོད་པ་འབུལ་བ་དང་། སྡིག་པ་བཤགས་པ་ལ་སོགས་པ་བྱེད་དུ་གཞུག །དེ་ནས་སྤྱི་
དང་ཐུན་མོང་གི་གདམས་ངག་བསྟན། མཎྜལ་འབུལ་ཞིང་བདུན་རྣམ་དག་གི་སྒོ་ནས་ཚོགས་བསག་གོ །
དེ་ནས་ཕྱག་བྱ་སྟེ་མེ་ཏོག་ཐོགས་ལ་ཐལ་མོ་སྦྱར་ཏེ། དཀྱིལ་འཁོར་དུ་འཇུག་པའི་གསོལ་བ་གདབ་པ་
ནི། སློབ་དཔོན་དགོངས་སུ་གསོལ་བདག་མིང་འདི་ཞེས་བགྱི་བ་ལ་ཐུགས་རྗེ་ཆེན་པོའི་དཀྱིལ་འཁོར་དུ་
བར་
- 312 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
དབང་བསྐུར་དུ་གསོལ་ཞེས་ལན་གསུམ། སློབ་དཔོན་གྱིས་གནང་བ་སྦྱིན་པ། རིགས་ཀྱི་བུ་ཁྱོད་ཐུགས་
རྗེ་ཆེན་པོ་ཡི་དམ་དུ་གཟུང་བར་འདོད་པ་དེ་ལེགས་སོ། །དུས་དེ་རིང་ནས་བཟུང་ནས་སྐྱབས་སུ་འགྲོ་
བ་དང་སྡོམ་པ་བཟུང་བ་དང་བྱང་ཆུབ་ཀྱི་མཆོག་ཏུ་སེམས་བསྐྱེད་པར་གྱིས་ཤིག་ཅེས་བརྗོད་དོ། །དེ་
ནས་སློབ་མས། སློབ་དཔོན་ལ་སངས་རྒྱས་དངོས་ཀྱི་འདུ་ཤེས་ཀྱིས་ཕྱག་བཙལ་མེ་ཏོག་ཕུལ་ནས།
ཁྱད་པར་གྱི་སྡོམ་པ་གསུམ་ནོད་པ་ནི། སངས་རྒྱས་བྱང་ཆུབ་སེམས་དཔའ་དང་། །ཐུགས་རྗེ་ཆེན་པོའི་
ལྷ་ཚོགས་དང༌། །སློབ་དཔོན་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ་ཡིས། །དུས་
འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་(༡༨༧ན)བར། །སངས་རྒྱས་ཆོས་དང་དགེ་
འདུན་དང་། །བླ་མ་ཡི་དམ་མཁའ་འགྲོ་གསུམ། །གུས་པས་ཡང་དག་གཟུང་བར་བགྱི། །སོ་སོ་ཐར་དང་
བྱང་ཆུབ་སེམས། །རིག་འཛིན་ནང་གི་སྡོམ་པ་གསུམ། །བདག་གིས་བརྟན་པོར་གཟུང་བར་བགྱི། །
སེམས་ཅན་ཀུན་གྱི་དོན་བསྒྲུབ་ཕྱིར། །སྨོན་པའི་སེམས་དང་འཇུག་པའི་སེམས། །དོན་དམ་སེམས་མཆོག་
བསྐྱེད་པར་བགྱི། །བདེ་གཤེགས་ སྐུ་ཡི་རིགས་མཆོག་དང་། །རྡོ་ རྗེའི་ རིགས་དང་རིན་ཆེན་རིགས། །
པདྨའི་རིགས་དང་ལས་ཀྱི་རིགས། །རིགས་འདུས་ཐུགས་རྗེ་ཆེན་པོ་ཡི། །དམ་ཚིག་རྗེས་སུ་གཟུང་བར་
བགྱི། །སྐུ་ གསུང་ ཐུགས་ ཀྱི་ བྱིན་ རླབས་དང་། །དབང་ བསྐུར་ མཆོག་དེ་ བདག་ ལ་ སྩོལ། །ཞེས་ལན་
གསུམ་དུ་གདབ་ཅིང་། སྐྱབས་འགྲོ་གསུམ་ལྡན་གྱི་དོན་དང་། སྡོམ་པ་གསུམ་ལྡན་གྱི་དོན་དང་། དམ་
ཚིག་གསུམ་ལྡན་གྱི་དོན་རྣམས་ངོ་སྤྱོད་ཅིང་བདག་གི་བསླབ་བྱ་སོ་སོར་བསྟན་པར་བྱའོ། །དེ་ནས་སློབ་
མ་རྣམས་མ་ཡེངས་པར་ཡིད་རྩེ་གཅིག་ཏུ་གཏོད་དུ་བཅུག་ལ་དད་གུས་དྲག་པོའི་སྒོ་ནས་གསོལ་བ་
བཏབ་པས། བདེ་བར་གཤེགས་པ་ཐམས་ཅད་ཀྱིས་དབང་བསྐུར་ཞིང་བྱིན་གྱིས་རློབ་པར་བསམ། དེ་
ནས་ཚོགས་དང་གཏོར་མ་བྱིན་གྱིས་བརླབས་ཏེ། ཨོཾ་མ་ཎི་ཤཱནཾ་པུཏྟཾ་ཝ་ཤཾ་མཱ་ར་ཡ་སིདྡྷི་སིདྡྷི་ཧཱུྃ་ཞེས་
བརྗོད་པས། བདག་ཐུགས་རྗེ་ཆེན་པོའི་ལྷ་ཚོགས་ལས་འོད་ཟེར་འཕྲོས་པས། ས་སྟེང་ལྷ། ས་འོག་ཀླུ།
བར་མིའི་བདུད་རྩི། འཇིག་རྟེན་གྱི་འབྱུང་བ་ལྔ། རྩི་ཤིང་ནགས་ཚལ་སྨན་བཅུད་ཟས་བཅུད་རྣམས་
བསྡུས་ནས་དངོས་གྲུབ་རྫས་ལ་བསྟིམ། བླ་མ་ཡི་དམ་མཁའ་འགྲོའི་ཚོགས་སྤྱན་དྲངས་ལ་བྱིན་དབབ་
- 313 -



མ་ཎི་བཀའ་འབུམ།
པར་བྱ། དེ་ནས་གཉིས་པ་དངོས་གཞི་དབང་བསྐུར་བར་བྱ་སྟེ། སློབ་དཔོན་གྱིས་རྣམ་རྒྱལ་བུམ་པ་སློབ་
མའི་སྤྱི་བོར་བཞག་སྟེ། བཀྲ་ཤིས་བུམ་པ་ལྷ་ཡི་གཞལ་ཡས་ཁང་། །ཐུགས་རྗེ་ཆེན་པོའི་ལྷ་ཚོགས་
བཞུགས་པའི་གནས། །གཉིས་སུ་མེད་པ་བྱང་ཆུབ་སེམས་ཀྱི་ཆུས། །སྐལ་ལྡན་རིགས་ཀྱི་བུ་ལ་དབང་
བསྐུར་བས། །ལུས་ངག་(༡༨༧བ)ཡིད་གསུམ་བག་ཆགས་སྒྲིབ་སྦྱངས་ནས། ལྷ་ཡི་སྐུ་གསུང་ཐུགས་སུ་
གྲུབ་པར་ཤོག །ཨོཾ་མ་ཎི་པདྨེ་ཧཱུྃ། ཀཱ་ཡ་ཝཀྐ་ཙིཏྟ་ཨ་བྷི་ཥིཉྩ་ཨ་ཞེས་བརྗོད་པས། བུམ་པའི་ནང་ནས
རྣམ་པ་ཆུ་ལ་ངོ་བོ་ལྷས་ལུས་ངག་ཡིད་གསུམ་གྱི་སྒྲིབ་པ་དག་ནས་ལྷའི་སྐུ་གསུང་ཐུགས་དང་དབྱེར་མེད་
པར་བསམ་མོ། །དེ་ནས་སྐུའི་རྟེན་སྤྱི་བོར་བཞག་ལ། བདེ་གཤེགས་འདུས་པ་ལྷ་ཡི་དབང་། །དེ་རིང་
ཁྱོད་ལ་བསྐུར་བར་བྱ། །རིགས་བསྡུས་ཐུགས་རྗེ་ཆེན་པོ་ཡི། །སྐུ་གསུང་ཐུགས་ཀྱི་དབང་ཐོབ་ཤོག །ཨོཾ་
མ་ཎི་པདྨེ་ཧཱུྃ། མ་ཧཱ་ཀཱ་རུ་ཎི་ཀ་ཀཱ་ཡ་ཨ་བྷི་ཥིཉྩ་མཱི་ཞེས་བརྗོད་ཅིང་ལྷའི་དབང་བསྐུར་པས། ཐ་མལ་གྱི་
ལུས་ངག་ཡིད་གསུམ་དག་ནས་ལྷའི་སྐུ་གསུང་ཐུགས་སུ་བྱིན་གྱིས་བརླབས་ནས། བཀྲ་ཤིས་བརྗོད་པ་
ནི། སྤྱན་རས་གཟིགས་དབང་ཐུགས་རྗེ་ཡིས། །སངས་རྒྱས་ཀུན་གྱི་དབང་མཆོག་འདི། །དེ་རིང་ཁྱོད་ལ་
བསྐུར་བ་ཡིས། །ཐུགས་ རྗེ་མཆོག་གི་བཀྲ་ཤིས་ཤོག །ཅེས་བརྗོད་དོ། །དེ་ནས་བུམ་པ་སྤྱི་བོར་བཞག་
ལ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། །
དེ་བཞིན་བདག་གིས་སྐུ་ཁྲུས་གསོལ། །ཨོཾ་མ་ཎི་པདྨེ་ཧཱུྃ། བཛྲ་ཨ་བྷི་ཥིཉྩཚྭ་ ཞེས་བརྗོད་ཅིང་སྤྱི་བོར་
བླུགས་པ་དང་། བཏུང་བ་དང་བཀྲུ་བར་བྱའོ། །དེ་ནས་བུམ་པའི་དབང་བསྐུར་བས་ཀུན་གཞིའི་རྣམ་
ཤེས་གནས་སུ་དག །མེ་ལོང་ལྟ་བུའི་ཡེ་ཤེས་རྒྱུད་ལ་སྐྱེས་སངས་རྒྱས་མི་བསྐྱོད་པ་ལམ་དུ་བྱས་པས།
སངས་རྒྱས་མི་བསྐྱོད་པ་དཔྲལ་བའི་སྟེང་དུ་བསམས་ལ། ཧཱུཾ་རྡོ་རྗེ་རིགས་ཀྱི་དབང་བསྐུར་བས། །གཏི་
མུག་རྣམ་པར་དག་པ་ཡིས། །མེ་ལོང་ཡེ་ཤེས་དབང་ཐོབ་ནས། །ཐོགས་པ་མེད་པའི་བཀྲ་ཤིས་ཤོག །
ཅེས་བརྗོད་དོ། །དེ་ནས་དབུ་རྒྱན་བསྐོན་ལ། ཨོཾ་མ་ཎི་པདྨེ་ཧཱུཾ། རཏྣ་ཨ་བྷི་ཥིཉྩཚྭ་ཞེས་བརྗོད་པས།
དེས་ཉོན་མོངས་པ་ཅན་གྱི་ཡིད་གནས་སུ་དག །མཉམ་པ་ཉིད་ཀྱི་ཡེ་ཤེས་རྒྱུད་ལ་སྐྱེས། བཅོམ་ལྡན་
འདས་རིན་ཆེན་འབྱུང་ལྡན་ལམ་དུ་བྱས་པས། རིན་ཆེན་འབྱུང་ལྡན་རྣ་བ་གཡས་པའི་སྟེང་ན་བཞུགས་
- 314 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
པར་བསམ་ཞིང་། ཧཱུྃ་རིན་ཆེན་རིགས་ཀྱི་(༡༨༨ན)དབང་བསྐུར་བས། །ང་རྒྱལ་རྣམ་པར་དག་པ་ཡིས། །
མཉམ་ཉིད་ཡེ་ཤེས་དབང་ཐོབ་ནས། །ཡོན་ཏན་མཆོག་གི་བཀྲ་ཤིས་ཤོག །ཅེས་བརྗོད་དོ། ། དེ་ནས་རྡོ་
རྗེ་ལྟག་པའི་སྟེང་དུ་བཟུང་ལ། ཨོཾ་མ་ཎི་པདྨེ་ཧཱུྃ། བཛྲ་སཏྭ་ཧཱུྃ་ཞེས་བརྗོད་པས། བཅོམ་ལྡན་འདས་སྣང་
བ་མཐའ་ཡས་ཀྱིས་དབང་བསྐུར་བས། ཡིད་ཀྱི་རྣམ་པར་ཤེས་པ་གནས་སུ་དག །སོ་སོར་རྟོག་པའི་ཡེ་
ཤེས་རྒྱུད་ལ་སྐྱེས། སངས་རྒྱས་སྣང་བ་མཐའ་ཡས་ལམ་དུ་བྱས་པས་སྣང་བ་མཐའ་ཡས་ལྟག་པའི་སྟེང་
དུ་བསམས་ལ། ཧཱུྃ་ པདྨའི་རིགས་ཀྱི་དབང་བསྐུར་བས། །འདོད་ཆགས་རྣམ་པར་དག་པ་ཡིས། །སོར་
རྟོག་ཡེ་ཤེས་དབང་ཐོབ་ནས། །ཤེས་རབ་མཆོག་གི་བཀྲ་ཤིས་ཤོག །ཅེས་བརྗོད་དོ། །དེ་ནས་དྲིལ་བུ་རྣ་
བ་གཡོན་པའི་སྟེང་དུ་བཟུང་ནས། ཨོཾ་མ་ཎི་པདྨེ་ཧཱུྃ། དྷརྨ་བཛྲ་ ཨཱཞེས་པས། བཅོམ་ལྡན་འདས་དོན་
ཡོད་གྲུབ་པས་དབང་བསྐུར་བས། སྒོ་ལྔའི་རྣམ་ཤེས་གནས་སུ་དགོ །བྱ་བ་གྲུབ་པའི་ཡེ་ཤེས་རྒྱུད་ལ་
སྐྱེས། སངས་རྒྱས་དོན་ཡོད་གྲུབ་པ་ལམ་དུ་བྱས་པས། དོན་གྲུབ་རྣ་བ་གཡོན་པའི་སྟེང་དུ་བསམས་ལ།
ཧཱུྃ་ལས་ཀྱི་རིགས་ཀྱི་དབང་བསྐུར་བས། །ཕྲག་དོག་རྣམ་པར་དག་པ་ཡིས། །བྱ་གྲུབ་ཡེ་ཤེས་དབང་ཐོབ་
ནས། །ཕྲིན་ལས་གྲུབ་པའི་བཀྲ་ཤིས་ཤོག །ཅེས་བརྗོད་དོ། །དེ་ནས་མེ་ཏོག་སྤྱི་བོར་བཞག་ལ། ཨོཾ་མ་
ཎི་པདྨེ་ཧཱུྃ། བུདྡྷ་ཨ་བྷི་ཥིཉྩམཾ་ཞེས་བརྗོད་ལ། ཐུགས་རྗེ་དབང་ཕྱུག་ལ་སོགས་པར་བོད་པར་བྱའོ། །དེ་
ནས་བཅོམ་ལྡན་འདས་རྣམ་པར་སྣང་མཛད་ཀྱིས་དབང་བསྐུར་བས། མིང་གཞིའི་རྣམ་ཤེས་གནས་སུ་
དག་ནས། ཆོས་དབྱིངས་ཡེ་ཤེས་རྒྱུད་ལ་སྐྱེས། སངས་རྒྱས་རྣམ་སྣང་ལམ་དུ་བྱས་པས། རྣམ་སྣང་སྤྱི་
བོར་བསམས་ལ། ཧཱུྃ་བདེ་གཤེགས་རིགས་ཀྱི་དབང་བསྐུར་བས། །ཞེ་སྡང་རྣམ་པར་དག་པ་ཡིས། །
ཆོས་དབྱིངས་ཡེ་ཤེས་དབང་ཐོབ་ནས། །ཏིང་འཛིན་མཆོག་གི་བཀྲ་ཤིས་ཤོག །ཅེས་བརྗོད་དོ། །དེས་མ་
རིག་པ་ལྔ་དང༌། །ཡེ་ཤེས་ལྔ་རྒྱུད་ལ་སྐྱེས། རིགས་ལྔ་ལམ་དུ་བྱས་པས་རིག་པའི་དབང་ཞེས་བྱའོ། །
དེས་བུམ་པའི་དབང་གིས་ལུས་སྨིན་པས་ལུས་ཀྱི་སྒྲིབ་པ་དག་ནས་ལྷ་སྒོམ་པ་ལ་(༡༨༨བ)དབང་།
འབྲས་བུ་སྤྲུལ་སྐུ་ཐོབ་པ་ཡིན་ནོ། །དེ་ནས་གསང་བའི་དབང་བསྐུར་བ་ནི། བླ་མའི་བྱང་སེམས་དང་།
ཤེས་རབ་མའི་མཚལ་དང་། ཅུ་གང་དང་། གུར་གུམ་དང༌། དེ་རྣམས་ཀ་ར་བུ་རམ་དང་སྦྱར་ཏེ། རིལ་བུ་
- 315 -



པས་
མ་ཎི་བཀའ་འབུམ།
བྱས་ལ། སིནྡྷ་རའི་མེ་ལོང་གི་སྟེང་དུ་བཞག་སྟེ། བདུད་རྩི་དཀར་དམར་བདེ་བ་ཆེན་པོར་བྱིན་གྱིས་
བརླབས་ལ། ཨོཾ་ ཨཱཧཱུྃ་ཧཱུྃཞེས་བརྒྱ་རྩ་བརྒྱད་བཟླས་ཏེ་ཡིག་འབྲུ་བཞིའི་རྣམ་པར་མོས་པས། མཐེབ་
སྲིན་གྱིས་བདུད་རྩི་རིལ་བུ་བཟུང་ལ། སྤྱི་བོ་མགྲིན་པ་སྙིང་ག་རྣམས་སུ་རེག་ཅིང་ཡིག་འབྲུ་བཞིར་བྱིན་
གྱིས་བརླབ། བླ་མའི་གནས་བཞི་ནས་འོད་འཕྲོས་སློབ་མའི་གནས་བཞིར་ཐིམ་པས། བདེ་གཤེགས་
རྣམས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་དང་ལྡན་པར་བྱིན་གྱིས་བརླབས་ལ། བདུད་རྩི་རིལ་བུ་
ཁར་བཅུག་སྟེ། ཧཱུྃ་ བྱང་ སེམས་ དཀར་དམར་ཐབས་དང་ཤེས་རབ་སྟེ། བཅུད་མཆོག་བདུད་རྩིའི་རོ་
མཆོག་བདེ་བ་སྐྱེ། །ཡབ་ཡུམ་གཉིས་མེད་སྙོམས་འཇུག་བྱང་ཆུབ་སེམས། །སྐལ་ལྡན་རིགས་ཀྱི་བུ་ལ་
དབང་བསྐུར་བས། ངག་ལ་བདུད་རྩིའི་རོ་མཆོག་མྱོང་གྱུར་ནས། །ལུས་ངག་ཡིད་ལ་བདེ་བ་བསྐྱེད་པར་
ཤོག །ཨོཾ་མ་ཎི་པདྨེ་ཧཱུཾ། མ་ཧཱ་བོ་དྷི་ཙིཏྟ་མ་ཧཱ་སུ་ཁ་ཨ་བྷི་ཥིཉྩ་ཨཱཞེས་བརྗོད་ནས་རོ་མྱོང་བ་དང་བདེ་
གསལ་མི་རྟོག་དབྱེར་མི་ཕྱེད་པའི་ཉམས་བཞིར་ངོ་སྤྲད་དོ། །དེས་གསང་བའི་དབང་གིས་ངག་སྨིན་
ངག་གི་སྒྲིབ་པ་དག་སྔགས་བཟླས་པ་ལ་དབང་འབྲས་བུ་ལོངས་སྐུ་ཐོབ་པ་ཡིན་ནོ། །དེ་ནས་གསུམ་པ་
ཤེས་རབ་ཡེ་ཤེས་ཀྱི་དབང་བསྐུར་བ་ནི། བདུད་རྩི་ལག་ཏུ་ཐོགས་ལ་རང་གི་ཐུགས་ཀ་ནས་འོད་འཕྲོས་
པས། སྟེང་གི་ལྷ་ཚོགས་རྣམས་ཀྱི་ཐུགས་དམ་གྱི་རྒྱུད་བསྐུལ་ནས་སྙོམས་པར་ཞུགས་པའི་སྦྱོར་མཚམས་
ནས། བདེ་བའི་ངོ་བོ་བྱང་སེམས་ཀ་པཱ་ལར་བབས་པར་བསམས་ནས་ལན་གསུམ་འཐུང་དུ་བཅུག་ནས།
ལྷ་ཚོགས་ལ་མཉེས་པའི་མཆོད་པ་ཕུལ་བས་བདེ་སྟོང་གི་ཉམས་ནམ་མཁའི་ཁམས་སུ་མི་སོང་བ་སྐྱེས་
པར་བསམ་ཞིང་། ཧཱུྃ་ཐབས་ཤེས་དབྱེར་མེད་བདེ་བའི་བཅུད། །ཕྱག་རྒྱ་བཞི་ལྡན་ཆོས་ཀྱི་དབང་། །
དགའ་བཞིའི་ཡེ་ཤེས་ཁྱད་པར་ཆེ། །ཟག་མེད་བདེ་ཆེན་སྩོལ་བར་(༡༨༩ན)མཛད། །ཨོཾ་མ་ཎི་པདྨེ་ཧཱུཾ།
བོ་དྷི་ཙིཏྟ་ཛྷཱ་ན་ཨ་བྷི་ཥིཉྩ་ཨཱ་ཞེས་བརྗོད་དོ། །དེས་གསུམ་པའི་དབང་གིས་ཡིད་སྨིན་པས་ཉོན་མོངས་
པའི་སྒྲིབ་པ་དག་ནས། འབྲས་བུ་བདེ་བ་ཆེན་པོའི་སྐུ་ཐོབ་རླུང་སེམས་ཀྱི་བདེ་བ་སྒོམ་པ་ལ་དབང་བའོ། །
དེ་ནས་སྔགས་དབང་ངག་ལ་བསྐུར་བ་ནི། སློབ་དཔོན་གྱིས་ཡི་གེ་དྲུག་པ་དངུལ་གྱིས་བྲིས་པ་སློབ་མ་ལ་
བསྟན་ལ། ཡི་གེ་འབྲུ་དྲུག་སྤྲུལ་སྐུ་ཆོ་འཕྲུལ་དྲུག །འགྲོ་དྲུག་སྐྱེ་སྒོ་གཅོད་ཅིང་སྒྲིབ་པ་སྦྱང་། །ཐུགས་རྗེ་
- 316 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཆེན་པོའི་ཡང་སྙིང་ཡི་གེ་དྲུག །སྐལ་ལྡན་རིགས་ཀྱི་བུ་ལ་དབང་བསྐུར་བས། །ངག་གི་སྒྲིབ་པ་བག་
ཆགས་ཀུན་སྦྱངས་ནས། །ཐུགས་རྗེ་ཆེན་པོའི་གསུང་དང་དབྱེར་མེད་ཤོག །ཨོཾ་ཨཱཿཧཱུྃ་ཧི༔ ཨོཾ་མ་ཎི་པདྨེ་
ཧཱུྃ་ཞེས་སྔགས་ལན་བདུན་བཟླས་ལ། རྗེས་ཟློས་བྱེད་དུ་བཅུག་ལ་བཟླས་ལུང་དབོག །དེ་ནས་རིག་པ་
རྩལ་གྱི་དབང་བསྐུར་བ་ནི། ཆོས་དབྱུག་སྦ་དཀར་ཚིགས་གསུམ་པས་བསྐུར་ཏེ། ཆོས་ཉིད་བྱང་ཆུབ་
སེམས་ཀྱི་རྟགས་སུ་ཁ་དོག་དཀར་བ། མ་བཅོས་རང་བྱུང་བས་གཅིག་པུར་སྐྱེས་པ་སྐུ་གསུམ་རང་ལ་
ཤར་བས་ཚིགས་གསུམ་དང་ལྡན་པ་དེ་སློབ་མའི་སྙིང་གར་གཏད་དེ། རང་བྱུང་ཆོས་སྐུ་སྐྱེ་བ་མེད་པ་ལ། །
སྣ་ཚོགས་འཆར་བ་རིག་པའི་རྩལ་ཡིན་ཏེ། །དབང་པོ་ཚོགས་དྲུག་ཡུལ་དྲུག་དབྱིངས་ན་གསལ། །ཉོན་
མོངས་དྲུག་ནི་སྐུ་དྲུག་ཡེ་ཤེས་དྲུག །རང་ཤར་རང་གྲོལ་ཆོས་ཉིད་རོལ་པའི་ངང་། །སྐལ་ལྡན་རིགས་ཀྱི
བུ་ལ་དབང་བསྐུར་བས། །རིག་པ་རྩལ་གྱི་དབང་མཆོག་ཐོབ་པར་ཤོག །ཨོཾ་ཨཱཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུཾ།
ཙིཏྟ་ཨ་བྷི་ཥིཉྩ་ཧཱུྃ་ཞེས་བརྗོད་དོ། །ཉོན་མོངས་པ་དྲུག་སྤང་དུ་མེད། ཡེ་ཤེས་དྲུག་དང་སྐུ་དྲུག་རང་བྱུང་དུ་
ཤར་རང་བྱུང་དུ་གྲོལ་བ་ཡིན་ནོ་ཞེས་བརྗོད་དོ། །དེ་ཡང་དབང་ཐམས་ཅད་ཀྱི་མེས་པོ་རིག་པ་རྩལ་གྱི་
དབང་ཐོབ་པས་ནི། དབང་ཐམས་ཅད་ཐོབ་པ་ཡིན་ནོ། །དེ་གང་ལ་བྱ་ན་སངས་རྒྱས་དང་སེམས་ཅན་
རིག་མ་རིག་ལས་བྱུང་སྟེ། མ་རིག་ན་འཁོར་བ་དང་ངན་སོང་ཡིན། རིག་ན་སངས་རྒྱས་ཡིན་ཏེ། རང་
རིག་པ་བྱང་ཆུབ་ཀྱི་སེམས་ནང་རྟོགས་ན་ནང་སངས་རྒྱས། ནུབ་རྟོགས་ན་ནུབ་སངས་རྒྱ་བས་བྱང་
(༡༨༩བ)ཆུབ་ཀྱི་སེམས་ནི་སངས་རྒྱ་བ་ལྟར་སྣང་ཡང་སངས་རྒྱས་ཀྱི་ངོ་བོ་ཉིད་ཀྱང་མ་གྲུབ། ངན་སོང་
དུ་འགྲོ་བ་ལྟར་སྣང་ཡང་ངན་སོང་གི་ངོ་བོ་ཉིད་ཀྱང་མ་གྲུབ། བདེ་སྡུག་ཇི་ལྟར་སྣང་ཡང་བྱང་ཆུབ་ཀྱི་
སེམས་ཐིག་ལེ་ཉག་གཅིག་ལ་བྲི་བ་དང་གང་བ་མེད་དོ། །འོ་ན་དེ་ལྟ་བུའི་དབང་དེ་སློབ་དཔོན་གང་
གིས་བསྐུར་ན། སློབ་དཔོན་སངས་རྒྱས་ཀྱི་ཆ་ལ་བཏགས་ཏེ་རང་སེམས་སངས་རྒྱས་སུ་རྟོགས་པ་ཅིག་
གིས་སོ། །སློབ་མ་ཡེ་ཤེས་ཀྱི་ཆ་ལ་བཏགས་ཏེ་སྣང་བ་ཐམས་ཅད་བྱང་ཆུབ་ཀྱི་སེམས་ཐིག་ལེ་ཉག་
གཅིག་གཟུགས་བརྙན་རང་བྱུང་གི་དཀྱིལ་འཁོར་ཡིན་ཏེ། དེ་ལྟ་བུའི་དཀྱིལ་འཁོར་མཐོང་བར་འདོད་པ་
ནི་གདོང་གཡོགས་གྲོལ་བའོ། །རང་རིག་བྱང་ཆུབ་ཀྱི་སེམས་ཐིག་ལེ་ཉག་གཅིག་སྟོང་གསལ་ཆེན་པོར་
- 317 -



མ་ཎི་བཀའ་འབུམ།
མཐོང་བ་ནི་མིག་ཕྱེ་བའོ། །རང་རིག་པ་ཆོས་ཀྱི་སྐུར་ཡིད་ཆེས་པ་ནི་དཀྱིལ་འཁོར་གི་ལྷ་ཚོགས་མཐོང་
བའོ། །དེའི་ངང་ལས་རང་སེམས་ཆོས་སྐུ་མི་འགྱུར་བ་ནི་དཀྱིལ་འཁོར་དུ་ཞུགས་པའོ། །རང་རིག་ཆོས་
ཀྱི་སྐུར་བརྟན་པ་ཐོབ་ནས་མངོན་དུ་གྱུར་པ་ནི་དབང་དང་དངོས་གྲུབ་ཐོབ་པ་ཡིན་ནོ། །དེ་རྣམས་ནི་རིག་
པ་རྩལ་གྱི་དབང་ངོ༌། །དེ་ལ་བཞི་པའི་དབང་གིས་ལུས་ངག་ཡིད་གསུམ་སྨིན་པས་ཤེས་བྱའི་སྒྲིབ་པ་
དག་ནས་འབྲས་བུ་ཆོས་སྐུ་ཐོབ་པར་བྱས་ཏེ། ཕྱག་རྒྱ་ཆེན་པོ་བསྒོམ་པ་ལ་དབང་བ་ཡིན་ནོ། །དེ་ལྟར་
དབང་རྫོགས་པར་ཐོབ་ནས་རྗེས་གནང་སྦྱིན་པ་ལ་གཉིས་ལས། དང་པོ་རང་དོན་རྗེས་གནང་ནི་དུས་
དང་གནས་སྐབས་སྤྱོད་ལམ་ཐམས་ཅད་དུ་ལྷའི་རྣལ་འབྱོར་དང་མི་འབྲལ་བར་གྱིས་ལ་འབྲུ་དྲུག་རྒྱུན་
ཆད་མེད་པར་ཟློས། སྟོང་ཉིད་སྙིང་རྗེ་དབྱེར་མེད་སྒོམས་ཞེས་བསླབ་བོ། །གཉིས་པ་གཞན་དོན་རྗེས་
གནང་ནི། གདན་པདྨ་དང་རིན་པོ་ཆེའི་ཁྲི་ལ་བཞག །སྟེང་དུ་གདུགས་ཕུབ་ལག་ཏུ་པོ་ཏི་དང་སྤྱི་བླུགས་
གཏད་དུང་འབུད་དུ་བཅུག་ལ། ཁྱབ་བདག་ཆེན་པོ་རིན་ཆེན་གདུགས། །འགྲོ་བའི་སྡུག་བསྔལ་སྐྱོབ་
པར་གྱིས། །ཆོས་ཀྱི་དུང་ནི་བླ་མེད་མཆོག །དྲི་མེད་ཀུན་དུ་གང་བར་གྱིས། །འཁོར་ལོས་སྒྱུར་བ་སྟོབས་
པོ་ཆེ། ཆོས་ཀྱི་འཁོར་ལོ་བསྐོར་བར་གྱིས། ། སྙིང་རྗེ་ཆེན་པོ་བློ་ཡི་མཆོག །བདུད་རྩིའི་ཆུ་རྒྱུན་དབབ་
པར་གྱིས། །དཔལ་ལྡན་ སངས་ རྒྱས་ (༡༩༠ན) པདྨ་སྐྱེས། །ཉོན་མོངས་སྐྱོན་གྱིས་ མ་གོས་ ཀྱིས། །ཇི་
སྲིད་འཁོར་བ་མ་སྟོངས་བར། །སེམས་ཅན་དོན་ཀུན་གྲུབ་པར་གྱིས། །རྡོ་ རྗེ་འཛིན་པ་སློབ་དཔོན་གྱི་
དབང་དམ་
དམ་པ་ཐོབ་པར་གྱུར་ཅིག་ཅེས་གཞན་དོན་གྱིས་ཤིག་པར་ལུང་སྦྱིན་ནོ། །དེ་ནས་ཚོགས་མཆོད་
རྒྱས་བསྡུས་ཅི་རིགས་པར་བྱས་ལ་ལྷའི་རྣལ་འབྱོར་གྱིས་ལོངས་སྤྱོད་དོ། །རྗེས་ཀྱི་བྱ་བ་ལ་གཏོར་མ་བཏང༌།
ཕྲིན་ལས་བཅོལ། ལྷག་ཆད་བསྐང་། བཀྲ་ཤིས་བརྗོད། སློབ་མས་ཡོན་དབུལ། སྨོན་ལམ་གདབ་ བསྔོ་ བ་
བྱ་དགའ་སྟོན་བྱའོ། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་དབང་གི་ངོ་སྤྲོད་ལ་
དྲུག་སྟེ། ཕྱི་བུམ་པའི་དབང་གིས་ལུས་སྨིན་པར་བྱ་བ་དང་། གསང་བའི་དབང་གིས་ངག་སྨིན་པར་བྱ་བ་
དང༌། ཤེས་རབ་ཡེ་ཤེས་ཀྱི་དབང་གིས་ཡིད་སྨིན་པར་བྱ་བ་དང༌། ཕྱི་ལྷ་དབང་ལུས་ལ་བསྐུར་ནས་ལུས་
བ 31 8 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལྷར་བྱིན་གྱིས་བརླབ་པ་དང་། ནང་ཆོས་དབང་ངག་ལ་བསྐུར་ནས་ངག་སྔགས་སུ་བྱིན་གྱིས་བརླབ་པ་
དང་། གསང་བ་རིག་པའི་རྩལ་གྱིས་ཆོས་དབང་སེམས་ལ་བསྐུར་ནས་ཉོན་མོངས་པ་དྲུག་ཡེ་ཤེས་སུ་ངོ་
སྤྱོད་པའོ། །དང་པོ་མཎྜལ་དཀར་པོ་པདྨ་འདབ་མ་བཞིའམ། ཡང་ན་དཀྱིལ་འཁོར་བྱས་ལ། ཐུགས་རྗེ་
ཆེན་པོའི་བྲིས་སྐུ་ལ་སོགས་པ་སྐུ་གསུང་ཐུགས་ཀྱི་རྟེན་བཀྲམ། མཆོད་པ་ལྔ་བཤམས། བུམ་པ་དཀར་
པོར་རིན་པོ་ཆེ་ལྔ། འབྲུ་དང་། སྨན་དང་། སྤོས་དང༌། སྙིང་པོ་ལྔ་ལ་སོགས་པ་བླུགས། རས་གཙང་མ་ཁ་
ཚར་མ་ཉམས་པས་མགུལ་ཆིངས་བྱ། འོ་མས་བཀང་ལ་ཁ་རྒྱན་གཟུག །གཟུངས་ཐག་དཀར་པོ་བཏགས།
གཏོར་མ་བཤམས། ཐུགས་ རྗེ་ ཆེན་པོའི་ སྐུ་དང༌། ཡི་གེ་དྲུག་པ་དངུལ་གྱིས་ བྲིས་ པ་དང༌། མེ་ལོང་
རྣམས་མཎྜལ་གྱི་སྟེང་དུ་བཞག་གོ །དེ་ནས་སློབ་དཔོན་གྱིས་བསྐྱེད་རྫོགས་གཞུང་བཞིན་དུ་བསྒོམས་ལ་
མཆོད་བསྟོད་བྱ། ཨོཾ་ ཨཱ༔ཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུྃ། སྤྲོ་བསྡུ་དང༌ བཅས་ པའི་བསྙེན་ པ་འབུམ་ བྱའོ། །དེ་
ནས་དབང་བསྐུར་བ་ནི། སློབ་མས་ཁྲུས་བྱས་ཕྱག་བཙལ་མེ་ཏོག་ཕུལ་ལ། སངས་རྒྱས་ཐམས་ཅད་ཀྱི་
ངོ་བོ་སློབ་དཔོན་དགོངས་སུ་གསོལ། (༡༩༠བ)བདག་མིང་འདི་ཞེས་བྱ་བ་ཐུགས་རྗེ་ཆེན་པོའི་དབང་
དང་བྱིན་རླབས་ཞུ་བས་བདག་ལ་ཐུགས་རྗེས་གཟུང་ཞིང་བྱིན་གྱིས་བརླབ་ཏུ་གསོལ། ལན་གསུམ།
སློབ་དཔོན་གྱིས་གནང་བ་བྱིན་པ་ནི། རིགས་ཀྱི་བུ་དབང་དང་བྱིན་རླབས་འདོད་ན་བྱང་ཆུབ་ཏུ་སེམས་
བསྐྱེད་ལ་མོས་གུས་གྱིས་ཤིག་ཅེས་བྱའོ། །བར་སྐབས་དེར་སྡིག་བཤགས་དང་སྐྱབས་འགྲོ་བྱས་ལ།
ཡང་སྔར་བཞིན་སློབ་དཔོན་དགོངས་སུ་གསོལ། བདག་གིས་དུས་འདི་ནས་བྱང་ཆུབ་མ་ཐོབ་པར་དུ།
སེམས་ཅན་ཐམས་ཅད་ཀྱི་དོན་དུ་ཐུགས་རྗེ་ཆེན་པོ་སྒྲུབ་པར་དམ་བཅས་ལ་སེམས་བསྐྱེད་པར་
ལན་གསུམ། སློབ་དཔོན་གྱིས་ལུང་བྱིན་པ། རིགས་ཀྱི་བུ་ཁྱོད་དུས་འདི་ནས་བྱང་ཆུབ་མ་ཐོབ་བར་དུ་
ཐུགས་རྗེ་ཆེན་པོ་བསྒྲུབས་ལ་སེམས་ཅན་གྱི་དོན་གྱིས་ཤིག་ཅེས་བྱའོ། །དེ་ནས་སློབ་དཔོན་གྱིས་ཐུགས་
རྗེ་ཆེན་པོའི་བསྐྱེད་རྫོགས་བསྒོམས་ལ། བུམ་པ་ཧཱུྃ་ལས་གཞལ་ཡས་ཁང་དུ་ཐུགས་རྗེ་ཆེན་པོའི་ལྷ་
ཚོགས་བསྐྱེད་དེ། གཟུངས་ཐག་བཏགས་ལ། ཨོཾ་ཨཱ༔ཧཱུྃ་ཧཱུྃཨོཾ་མ་ཎི་པདྨ་ཧཱུྃ་ཞེས་བཟླས་པས། རང་ལྷར་
གསལ་བའི་ཐུགས་ཀ་ནས་འོད་ཟེར་བུམ་པའི་ལྷ་ལ་འཕྲོས་པས་སྐུ་གསུང་ཐུགས་ཀྱི་ལྷ་མཉེས་པའི་
- 319 -



མ་ཎི་བཀའ་འབུམ།
ཞུགས་པའི་
མཆོད་པ་ཕུལ། དེ་ལ་འོད་ཟེར་དཀར་པོ་འཕྲོས་པས་བདག་དང་སློབ་མའི་སྒྲིབ་པ་བྱང་བར་བསམས་
ལ། སྔགས་འབུམ་ཕྲག་གཅིག་བཟླས་པས། བུམ་པའི་ལྷ་འོད་དུ་ཞུ་ནས་ཡེ་ཤེས་ཀྱི་བདུད་རྩིར་གྱུར་
ནས་ངོ་བོ་ལྷ་ལ་རྣམ་པ་བདུད་རྩིར་བསམ། སློབ་མས་ཕྱག་དང་མེ་ཏོག་ཕུལ་ལ། སངས་རྒྱས་ཐམས་
ཅད་ཀྱི་ངོ་བོ་སློབ་དཔོན་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་
སུ་གསོལ། བདག་མིང་འདི་ཞེས་བྱ་བ་ལ་བུམ་པའི་དབང་བསྐུར་དུ་གསོལ། ཤིན་ཏུ་སྨིན་པར་མཛད་དུ་
གསོལ། ཕྱི་བུམ་པའི་དབང་གིས་ལུས་སྨིན་པར་མཛད་དུ་གསོལ། ལན་གསུམ། སློབ་དཔོན་གྱིས་བུམ་
པ་ཐོགས་ལ། །བཀྲ་ཤིས་བུམ་པ་ལྷ་ཡི་གཞལ་ཡས་ཁང་། །ཐུགས་རྗེ་ཆེན་པོའི་ལྷ་ཚོགས་བཞུག་
གནས། །སྐལ་ལྡན་རིགས་ཀྱི་བུ་(༡༩༡ན)ལ་དབང་བསྐུར་བས། །ལུས་ངག་ཡིད་གསུམ་སྒྲིབ་པ་དག་
གྱུར་ནས། །ཐུགས་ རྗེ་ ཆེན་པོའི་ སྐུ་ རུ་ སྨིན་པར་ཤོག །ཨོཾ་མ་ཎི་པདྨེ་ ཧཱུཾ། ཨོཾ་ ཨཱཧཱུྃ། ཀཱ་ ཡ་ ཨ་ བྷི་ཥིཉྩ
ཨཱཞེས་བརྗོད་ལ། ལུས་ཀྱི་སྒྲིབ་པ་དག་ལུས་ལྷར་སྨིན་ནས་ཐུགས་རྗེ་ཆེན་པོའི་ལྷ་ཚོགས་དང་དབྱེར་
མེད་པར་བསམ། དེ་ནས་གསང་བའི་དབང་གིས་ངག་སྨིན་པར་བྱ་བ་ནི། བླ་མའི་བྱང་སེམས། ཤེས་
རབ་མའི་མཚལ། ཅུ་གང་གུར་གུམ་རྣམས་བཏགས་ལ་ཀ་ར་བུ་རམ་གྱིས་སྦྲུས་ཏེ་རིལ་བུ་བྱས་ནས།
བདུད་རྩི་དཀར་དམར་བདེ་བ་ཆེན་པོར་བྱིན་གྱིས་བརླབས་ལ་བཞག་གོ །སློབ་མས་ཕྱག་དང་མེ་ཏོག་
ཕུལ་ལ་དགོངས་གསོལ་བྱས་ལ། བདག་མིང་འདི་ཞེས་བགྱི་བ་ལ་གསང་དབང་བསྐུར་དུ་གསོལ། སྨིན་
པར་མཛད་དུ་གསོལ། གསང་བའི་དབང་གིས་ངག་སྨིན་པར་མཛད་དུ་གསོལ། ལན་གསུམ། སློབ་དཔོན་
གྱིས་བདུད་རྩི་རིལ་བུ་སློབ་མའི་ལྕེ་ལ་བཞག་ལ། བྱང་སེམས་དཀར་དམར་ཐབས་དང་ཤེས་རབ་སྟེ།
བཅུད་མཆོག་བདུད་རྩིའི་རོ་མཆོག་བདེ་བ་སྟེ། །ཡབ་ཡུམ་གཉིས་མེད་སྙོམས་འཇུག་བྱང་ཆུབ་སེམས། །
སྐལ་ལྡན་རིགས་ཀྱི་བུ་ལ་དབང་བསྐུར་བས། །ངག་ལ་བདུད་རྩིའི་རོ་མཆོག་མྱོང་གྱུར་ནས། །ལུས་ངག་
ཡིད་ལ་བདེ་བ་བསྐྱེད་པར་ཤོག །ཨོཾ་ཨཱཿཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུྃ། ཝཀྐ་ཨ་བྷིཉྩཨཱཞེས་བརྗོད་པས་ངག་
གི་སྒྲིབ་པ་དག །ངག་སྔགས་སུ་སྨིན་ནས་ཐུགས་རྗེ་ཆེན་པོའི་གསུང་ཡི་གེ་དྲུག་པ་དང་དབྱེར་མེད་པ་
ཡིན་ནོ་ཞེས་བརྗོད། དེ་ནས་ཤེས་རབ་ཡེ་ཤེས་ཀྱི་དབང་གིས་སྨིན་པར་བྱ་བ་ནི། སློབ་མས་ཕྱག་དང་མེ་
- 320 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ཏོག་ཕུལ་ཏེ་དགོངས་གསོལ་བྱས་ནས། བདག་མིང་འདི་ཞེས་བྱ་བ་ལ་ཤེས་རབ་ཡེ་ཤེས་ཀྱི་དབང་
བསྐུར་དུ་གསོལ། སྨིན་པར་མཛད་དུ་གསོལ། ལན་གསུམ། དེ་ནས་མེ་ལོང་སློབ་མ་ལ་བསྟན་ལ། དག་
ཅིང་གསལ་ལ་དྲི་མ་མེད་པ་ཡི། །གསལ་སྟོང་ངོས་གཟུང་མེད་ལ་རང་གི་སེམས། །ལྷན་ཅིག་སྐྱེས་པའི་
ཡེ་ཤེས་འདི་བསྟེན་པས། །ཤེས་རབ་ཡེ་ཤེས་དབང་དང་ལྡན་པར་ཤོག །ཨོཾ་ཨཱཿཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུྃ།
(༡༩༡བ)ཙིཏྟ་ཨ་བྷི་ཥིཉྩ་ཨཱཋཞེས་བརྗོད་པས། སེམས་གསལ་ལ་ངོས་གཟུང་མེད་པ་མེ་ལོང་ལྟ་བུ་འདི།
ཐུགས་རྗེ་ཆེན་པོའི་ཐུགས་ཡང་དག་པའི་ཡེ་ཤེས་རང་ལ་ཡེ་ནས་གནས་པ་ལྷན་ཅིག་སྐྱེསཔ་ཡིན་ནོ་ཞེས་
ངོ་སྤྲད་དོ། །དེ་ནས་ལྷ་དབང་ལུས་ལ་བསྐུར་བ་ནི། སློབ་མས་ཕྱག་དང་མེ་ཏོག་ཕུལ་དགོངས་གསོལ་
བྱས་ལ། བདག་མིང་འདི་ཞེས་བྱ་བ་ལ་ལྷ་དབང་ལུས་ལ་བསྐུར་དུ་གསོལ། ལན་གསུམ། སློབ་དཔོན་
གྱིས་སློབ་མ་ཐུགས་རྗེ་ཆེན་པོར་བསྐྱེད་ལ། དྲིའི་ཐིག་ལེས་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་
ཧཱུྃ་བྲིས་ལ། ཐུགས་རྗེ་ཆེན་པོའི་སྐུ་གཟུགས་སློབ་མའི་སྤྱི་བོར་བཞག་ལ། ཡེ་ཤེས་ཀྱི་ལྷ་ཐུགས་རྗེ་ཆེན་པོའི་
སྤྱི་གཙུག་ཏུ་བསྟིམས་ལ། ཐུགས་རྗེ་ཆེན་པོ་ཡེ་ཤེས་ལྷ་ཡི་ལྷ། །འགྲོ་དྲུག་ཀུན་ལ་ཐུགས་རྗེས་མཉམ་
་གཟིགས། །རང་རིག་བྱང་ཆུབ་སེམས་ཀྱི་ལྷ་ཡིན་པས། །སྐལ་ལྡན་རིགས་ཀྱི་བུ་ལ་དབང་བསྐུར་
བས། །ལུས་ཀྱི་སྒྲིབ་པ་བག་ཆགས་ཀུན་སྦྱངས་ནས། །ཐུགས་རྗེ་ཆེན་པོའི་སྐུ་རུ་འགྱུར་བར་ཤོག །ཨོཾ་
ཨཱཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུྃ་ཞེས་བརྗོད་ལ། ལུས་ལྷར་བྱིན་གྱིས་བརླབས་ལྷ་སྒོམ་དུ་གཞུག་གོ །ནང་ཆོས་
དབང་ངག་ལ་དབང་བསྐུར་བ་ནི། སློབ་མས་ཕྱག་དང་མེ་ཏོག་ཕུལ་ཏེ་དགོངས་གསོལ་བྱས་ལ། བདག་
མིང་འདི་ཞེས་བྱ་བ་ལ་ཆོས་དབང་ངག་ལ་བསྐུར་དུ་གསོལ། ལན་གསུམ། དེ་ནས་སློབ་དཔོན་གྱིས་
དངུལ་གྱི་ཡི་གེ་དྲུག་མ་བསྟན་ལ། ཡི་གེ་འབྲུ་དྲུག་སྤྲུལ་སྐུ་ཆོ་འཕྲུལ་དྲུག །འགྲོ་དྲུག་སྐྱེ་སྒོ་གཅོད་ཅིང་
སྒྲིབ་པ་སྦྱང་། །ཐུགས་རྗེ་ཆེན་པོའི་ཡང་སྙིང་ཡི་གེ་དྲུག །སྐལ་ལྡན་རིགས་ཀྱི་བུ་ལ་དབང་བསྐུར་བས། །
ངག་གི་སྒྲིབ་པ་བག་ཆགས་ཀུན་སྦྱངས་ནས། །ཐུགས་རྗེ་ཆེན་པོའི་གསུང་དང་དབྱེར་མེད་ཤོག །ཨོཾ་
ཨཱཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུཾ། ལན་བདུན་བཟླས་སུ་བཅུག་ལ་བཟླས་ལུང་འབོགས་སོ། །རིག་པ་རྩལ་གྱི་
དབང་སེམས་ལ་བསྐུར་བ་ནི། སློབ་མས་ཕྱག་དང་མེ་ཏོག་ཕུལ་ལ་དགོངས་གསོལ་བྱས་ནས། བདག་
- 321 -



མ་ཎི་བཀའ་འབུམ།
མིང་འདི་ཞེས་བྱ་བ་ལ་རིག་པ་རྩལ་གྱི་དབང་བསྐུར་དུ་གསོལ། ལན་གསུམ། དེ་ནས་སློབ་དཔོན་གྱིས་
སློབ་མའི་སྙིང་གར་ཕྱག་འཁར་གཏད་དེ། རང་བྱུང་ཆོས་སྐུ་(༡༩༢ན)སྐྱེ་བ་མེད་པ་ལ། །སྣ་ཚོགས་འཆར་བ་
རིག་པའི་རྩལ་ཡིན་ཏེ། །དབང་པོ་ཚོགས་དྲུག་ཡུལ་དྲུག་དབྱིངས་ན་གསལ། །ཉོན་མོངས་དུག་ལྔ་སྐུ་
དྲུག་ཡེ་ཤེས་དྲུག །རང་ཤར་ རང་ གྲོལ་ཆོས་ཉིད་རོལ་པའི་ངང་། །སྐལ་ལྡན་རིགས་ཀྱི་བུ་ལ་དབང་
བསྐུར་བས། །རིག་པ་རྩལ་གྱི་དབང་མཆོག་ཐོབ་པར་ཤོག །ཨོཾ་ཨཱཿཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུྃ། ཞེས་བརྗོད་
དེ་ཉོན་མོངས་པ་ལྔ་སྤྲོད་དུ་མེད། ཡེ་ཤེས་ལྔ་སྒྲུབ་ཏུ་མེད་རང་བྱུང་རང་ཤར་དུ་གྲོལ་ལོ་ཞེས་ངོ་སྤྲོད་དོ། །དེ་
ནས་དབང་རྫོགས་པ་དང་བཀྲ་ཤིས་བརྗོད། གཏོར་མ་བཏང་སྨོན་ལམ་བཏབ་བོ། །ཚིག་དབང་རིན་པོ་
ཆེ་བསྐུར་བ་ནི། བུམ་པའི་དབང་གིས་ལུས་སྨིན། གསང་བའི་དབང་གིས་ངག་སྨིན། ཤེས་རབ་ཡེ་ཤེས་
ཀྱི་དབང་གིས་ཡིད་སྨིན། །ལྷ་དབང་ལུས་ལ་བསྐུར་བས་ལོས་ལྷར་བརྟན། ཆོས་དབང་ངག་ལ་བསྐུར་
བས་ངག་སྔགས་སུ་བརྟན། རིག་པའི་རྩལ་གྱི་དབང་གིས་ཉོན་མོངས་པ་ལྔ་ཡེ་ཤེས་སུ་ཤར། ཐུགས་རྗེ་
ཆེན་པོའི་སྐུ་དང་ཡེ་ཤེས་བྱུང་ནས་འཁོར་ལོས་སྒྱུར་བའི་རྒྱལ་པོ་ལྟར་རིག་པའི་རྒྱལ་པོ་རང་དབང་ཐོབ་
པར་གྱུར་ཅིག་ཅེས་ལན་གསུམ། སློབ་མ་ལ་ཐུགས་རྗེ་ཆེན་པོའི་ཆོས་བསྟན་ལ། ཐུགས་རྗེ་ཆེན་པོའི་
ཆོས་འདི་སེམས་ཅན་གྱི་དོན་དུ་བློ་བསྐྱེད་ལ་སྒྲུབས་ཤིག །ཤོད་ཅིག །སྟོན་ཅིག །འགྲོ་བའི་དོན་གྱིས་ཤིག་
ཅེས་ལན་གསུམ་བརྗོད་དོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས་
མཛད་པའི་དབང་གི་ངོ་སྤྲད་དྲུག་པའོ། ། ། །།
ཨོཾ་མ་ཎི་པདྨེ་ཧཱུྃ། སྤྲུལ་པའི་རྒྱལ་པོ་སྲོང་བཙན་སྒམ་པོའི་ཞལ་གདམས། ཐུགས་རྗེ་ཆེན་པོའི་ལུང་
འབོགས་ཤིང་ཚིག་དབང་རིན་པོ་ཆེ་བསྐུར་བའི་རིམ་པ་ནི། མཆོད་གཏོར་ཅི་འབྱོར་བ་བཤམས། སློབ་
དཔོན་ལ་ཕྱག་དང་མེ་ཏོག་ཕུལ་ལ་ཐལ་མོ་སྦྱར་ནས་འདི་སྐད་ཅེས་གསོལ་བ་བཏབ་བོ། །སངས་རྒྱས་
ཐམས་ཅད་ཀྱི་ངོ་བོ་སློབ་དཔོན་དགོངས་སུ་གསོལ། བསྟན་པའི་གཙོ་བོ་ཤཱཀྱ་ཐུབ་པ་དང་། ཐུགས་རྗེའི་
བདག་པོ་འཕགས་པ་སྤྱན་རས་གཟིགས་དབང་ཕྱུག་དགོངས་སུ་གསོལ། བདག་མིང་འདི་ཞེས་བྱ་བ་
ཐུགས་རྗེ་ཆེན་པོའི་དབང་དུ་ལུང་ཞུ་བས་ཐུགས་རྗེས་བཟུང་ཞིང་བྱིན་གྱིས་བརླབ་ཏུ་གསོལ་ཞེས་(༡༩ ༢བ)
- 322 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཀྱི་སྐོར།
ལན་གསུམ། དེ་ནས་སློབ་དཔོན་གྱིས་ཐུགས་རྒྱ་ཆེན་པོ་བྱང་ཆུབ་མཆོག་ཏུ་སེམས་བསྐྱེད། ཐུགས་རྗེ་ཆེན་
པོར་གསལ་བས་སློབ་མ་རྣམས་བྱིན་གྱིས་བརླབས་ལ། དངོས་སུ་འབྱོར་པ་དང་ཡིད་ཀྱིས་སྤྲུལ་པའི་
མཆོད་པ་རྣམས། ཨོཾ་ཨཱཿཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུཾ་ཞེས་ནམ་མཁའ་མཛོད་ཀྱི་ཏིང་ངེ་འཛིན་གྱིས་བྱིན་གྱིས་
བརླབས་ལ། བླ་མ་ཡི་དམ་མཁའ་འགྲོ་དང་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཕུལ་ཞིང་
ཚིག་དབང་རིན་པོ་ཆེ་བསྐུར་བར་བྱའོ། །ཧོ་འགྲོ་བ་རྣམས་ཀྱི་སྐྱབས་གནས་དཀོན་མཆོག་རིན་པོ་ཆེ་
གསུམ་དང༌། བླ་མ་ཡི་དམ་མཁའ་འགྲོ་གསུམ་དང་ཐུགས་རྗེ་ཆེན་པོའི་ལྷ་ཚོགས་དགོངས་སུ་གསོལ།
ཨོ་ ཨཱཧཱུྃ་ཧཱུྃཨོཾ་མ་ཎི་པདྨེ་ཧཱུཾ་ཞེས་པས་ནམ་མཁའ་མཛོད་ཀྱི་ཏིང་ངེ་འཛིན་གྱིས། དངོས་དང་ཡིད་ཀྱིས་
སྤྲུལ་པའི་ཀུན་དུ་བཟང་པོའི་ལོངས་སྤྱོད་དཔག་ཏུ་མེད་པ་དང་བསམ་གྱིས་མི་ཁྱབ་པ་ནམ་མཁའ་དང་
མཉམ་པར་གྱུར་ནས། སངས་རྒྱས་དང་བྱང་ཆུབ་སེམས་དཔའ་བླ་མ་རྡོ་རྗེ་སློབ་དཔོན་དང་། ཡི་དམ་
ཐུགས་རྗེ་ཆེན་པོའི་ལྷ་ཚོགས་བསམ་གྱིས་མི་ཁྱབ་དཔག་གིས་མི་ལང་བ་མཉེས་པ་ཆེན་པོས་ཚིམ་པར་
མཛད་ནས། གོང་མ་རྣམས་ཀྱི་རྒྱུད་ལ་མཆོད་པས་ཐུགས་དམ་གྱི་རྒྱུད་བསྐུལ་ནས་སྐུ་མཉེས་པའི་ཕྲིན་
ལས་ཀྱིས་འགྲོ་དོན་མཛད། གསུང་མཉེས་པའི་ཡི་གེ་འབྲུ་དྲུག་གིས་འགྲོ་དོན་རྫོགས། ཐུགས་མཉེས་
པའི་ཡེ་ཤེས་མཉམ་པ་ཉིད་ཀྱིས་རྒྱས་བཏབ། སྐུ་གསུང་ཐུགས་ཀྱི་བཀའ་དྲིན་དབང་བཞི་གནང་བས།
རང་ལྷར་བསྒོམས་པ་ལ་ལྷའི་སྐུ་ལ་དབང་བསྐུར་བརྩེགས་པས། ལྷ་དབང་ལུས་ལ་བསྐུར་ཏེ་ཅིར་སྣང་
ལྷར་མཐོང་བའི་དབང་དང་། འདོད་དགུར་བསྒྱུར་བའི་སྒྲ་གྲགས་སྔགས་སུ་ཤེས་པས་ཆོས་དབང་
སེམས་ལ་འདྲེས་པའི་དབང་དང་། མཐོང་ཐོས་ངོ་བོས་སྟོང་པས་གསང་དབང་ལྷུན་གྱིས་གྲུབ་པའི་དབང་
དང༌། ཇི་བཞིན་མ་བཅོས་པའི་ངང་ལ་བཞག་པས་རང་
རང་དབང་རང་
རང་ལ་ཐོབ་པའི་དབང་བསྐུར་རོ། །
(༡༩༣ན)ཨོཾ་ཨཱཿཧཱུྃ་ཧི༔ ཨོཾ་མ་ཎི་པདྨེ་ཧཱུྃ། བདག་གིས་སེམས་ཅན་ཐམས་ཅད་ཀྱི་དོན་དུ་སེམས་བསྐྱེད།
འབྱུང་བཞིའི་ལུས་ལྷའི་སྐུར་བསྒོམས་པས་མཚན་ངན་ལོག་པའི་སྐྱོན་བཅོམ། མོས་པའི་དད་པས་ངག་
སྔགས་སུ་བཟླས་པས་འཁོར་བའི་འདམ་ནས་དྲངས་པས་བྱང་ཆུབ་ཀྱི་ལམ་ཕྱེ། མོས་པའི་ཡིད་ཀྱིས་བྱང་
ཆུབ་ཀྱི་སེམས་སྦྱངས་པས་མ་རིག་པའི་མུན་པ་དེངས། སྡུག་བསྔལ་གྱི་རྒྱུ་བཤིག་ནས་སྣང་བ་ཐམས་
- 323 -



མ་ཎི་བཀའ་འབུམ།
ཅད་ལྷའི་སྐུར་སྣང་བ་དེ་ལྟ་བུ་ལ་ནི་བཏུང་བས་ཉེ་རྒྱུ་མེད་ལ། བཀྱེད་པས་རིང་རྒྱུ་མེད་དེ། ལྷ་དབང་
་ལ་བསྐུར་བས་ལུས་སྤྲུལ་པའི་སྐུར་གྱུར་པའི་དབང་ཐོབ་པར་གྱུར་ཅིག །ཨོཾ་ཨཱཧཱུྃ་ཧཱི ཨོཾ་མ་ཎི་པདྨེ་
ཧཱུཾ། ལུས་ཐུགས་རྗེ་ཆེན་པོར་བསྒོམས་པའི་གསུང་པདྨའི་ལྗགས་ལ། ཨོ་ཨཱཧཱུྃ་ཧཱུྃ༔ ཨོཾ་མ་ཎི་པདྨེ་ཧཱུཾ།
ཡི་
གེ་འབྲུ་དྲུག་ཁ་དོག་དང་འོད་ཟེར་གྱིས་ཀུན་ལ་ཁྱབ་པས་སྒྲ་རྣམས་ཚིག་ཏུ་འདུས། ཚིག་ཐམས་ཅད་ཡི་
གེ་ལ་འདུས་ཡི་གེ་ཐམས་ཅད་སངས་རྒྱས་ཀྱི་གསུང་ལ་འདུས་པས། གསུང་སྒྲའི་ཀློང་དཀྱིལ་མགུར་གྱི་
བུམ་པ་ནས་སྒྲ་བསྒྲགས་ཏེ་གསུང་དབྱངས་བསམ་གྱིས་མི་ཁྱབ་པའི་ཆོས་སྒྲས་འགྲོ་བ་རིགས་དྲུག་ལ་
ཕོག་པས། འདོད་ཆགས་ཞེན་པའི་ངན་རྟོག་མི་མོས་པའི་དད་པར་བསྒྱུར། ཞེ་སྡང་ཁོང་ཁྲོའི་མེ་ནི་བྱམས་
པའི་ཚིག་གིས་ཞི་བར་བྱས། གཏི་མུག་མུན་པའི་སྒྲ་ནི་ཆོས་ཉིད་དབྱེར་མེད་དུ་བསྟན། ངོ་རྒྱལ་ཐུག་ཆོམ་
གྱི་སྒྲ་ནི་འོད་ཟེར་གྱི་འཕྲོ་འདུས་བཟློག །ཕྲག་དོག་སྤང་བླང་གི་བརྗོད་བྱ་ནི་མཉམ་ཉིད་བདེ་ཆེན་དུ་
བསྒྲགས་ཏེ་ཚིག་རང་སྒྲ་རྣམས་སངས་རྒྱས་ཀྱི་གསུང་དུ་གོ་ནས་ཨོཾ་ཨཱ༔ཧཱུྃ། དཔའ་བོ་འབྲུ་གསུམ་གྱིས་
ངན་སོང་གསུམ་གྱི་སྒོ་བཅད། ཧཱི༔ ཡིག་འབྲུ་གཅིག་གིས་ཐུགས་རྗེ་ཆེན་པོས་འགྲོ་བའི་དོན་མཛད། ཨོ་
མ་ཎི་པདྨེ་ཧཱུཾ། ཡི་གེ་འབྲུ་དྲུག་གིས་འགྲོ་བ་རིགས་དྲུག་གི་འཇིགས་པ་ལས་བསྒྲལ་ནས། འོད་དང་
།ས་རྗེས་བག་ཆགས་དང་སྒྲིབ་པ་(༡༩༣བ)སྦྱངས་ནས། སྒྲ་རུ་གྲག་པ་ཐམས་ཅད་ཡི་གེ་འབྲུ་དྲུག་ཏུ་
གྲོལ་ཏེ། གཅིག་ལས་བརྗོད་དུ་མེད་དེ་མང་པོར་བརྗོད་ཀྱང་ཐག་མི་ཆོད་པས། སྔགས་དབང་ངག་ལ་
བསྐུར་བས་ཆོས་དབང་སེམས་དང་འདྲེས་ནས་ངག་ལོངས་སྤྱོད་རྫོགས་པའི་སྐུར་གྱུར་ནས་གསུང་གི་
དབང་ཐོབ་པར་གྱུར་ཅིག །ཨོཾ་མ་ཎི་པདྨེ་ཧཱུཾ། ཡང་ཐུགས་ཀྱི་དཔལ་བེའུ་ལས་བྱམས་པ་དང་
པ་དང་སྙིང་རྗེའི་
འོད་ཟེར་གྱིས་འགྲོ་དྲུག་ཀུན་ལས་ཁྱབ་པས། མཉམ་ཉིད་ཆེན་པོའི་ཐུགས་གཡོས་ཁམས་གསུམ་སེམས་
ཅན་གྱི་ཡིད་དང་། སངས་རྒྱས་ཀྱི་ཐུགས་ལ་གཅིག་ལས་མེད་པས་ཀུན་དུ་མ་འགགས་པར་གོ་བར་གྱུར་
ཏེ། བདག་འཛིན་གྱི་རི་བོ་འགྱེལ། ཉོན་མོངས་ཀྱི་ཕྲག་ཐག་ཆད། གསང་བའི་དགྲ་དུག་གསུམ་བསད།
འཇིགས་པའི་བདུད་བཞི་བཅོམ། འགྲོ་དྲུག་གི་གཡང་ས་བཅད། རྟག་ཆད་ཀྱི་མཐའ་ལས་གྲོལ། བདེ་
ཆེན་ལྷུན་གྱིས་གྲུབ་ནས་གསང་དབང་སེམས་ལ་བསྐུར་བས། ཐུགས་རྗེ་ཆེན་པོའི་ཐུགས་དང་རིགས་
- 324 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོ་འི་ཞལ་གདམས་ཀྱི་སྐོར།
དྲུག་སེམས་ཅན་གྱི་སེམས་གཅིག་ཏུ་མི་འདུག་ལ། གཉིས་སུ་མ་ཕྱེད་པས་ནམ་མཁའ་ལྟར་ཁྱབ་ཅིང་
ངོས་བཟུང་མེད་དེ། ཆོས་དབང་སེམས་ལ་བསྐུར་བས་སེམས་དང་ཆོས་ཉིད་འདྲེས་ནས་ཐུགས་ཀྱི་དབང་
ཐོབ་པར་གྱུར་ཅིག །ཨོཾ་མ་ཎི་པདྨེ་ཧཱུཾ། ཆོས་ཀྱི་ཆོས་ཉིད་དང་སེམས་ཀྱི་ཆོས་ཉིད་དང་ནམ་མཁའི་ཆོས་
ཉིད་ཏེ་དེ་གསུམ་དབྱེར་མེད་པས། ཇི་བཞིན་མ་བཅོས་རང་གསལ་ཆེན་པོའི་ངང་ལ་གནས་པས། བལྟ་
བ་ལ་བལྟ་བྱ་མེད། སྒོམ་པ་ལ་བསྒོམ་བྱ་མེད། སྤྱོད་པ་ལ་བྱ་རྩོལ་མེད། འབྲས་བུ་ལ་བསྒྲུབ་བྱ་མེད་
པས་རང་དབང་རང་ལ་བསྐུར་བས་འཁོར་བ་ཀ་ནས་དག་ནས། མྱ་ངན་ལས་འདས་པ་ཡེ་སངས་རྒྱས་
པས་རིག་པའི་རྒྱལ་པོ་རང་དབང་ཐོབ་ནས། དེ་ཁོ་ནའི་ཚིག་དབང་རིན་པོ་ཆེ་ཐོབ་པར་གྱུར་ཅིག །ཨོ་
ཨཱཧཱུྃ་ཧི༔ ཨོཾ་མ་ཎི་པདྨེ་ཧཱུྃ། ལྷ་ཐུགས་རྗེ་ཆེན་པོ་བསྒོམས། སྔགས་ཡི་གེ་དྲུག་པ་ཟློས། སེམས་(༡༩༤ན)
རང་ཤར་རང་གྲོལ་ངང་ལ་བཞག་གོ །ལུས་ལྷ་དང་མ་བྲལ། ངག་སྔགས་དང་མ་བྲལ། སེམས་ཆོས་ཉིད་
དང་མ་བྲལ། ལུས་ལྷའི་གདེངས་ཀྱིས་གཞན་སྣང་ཟིལ་གྱིས་གནོན། ངག་སྔགས་ཀྱི་གདེངས་ཀྱིས་བར་
ཆད་ཀྱི་འབྱུང་པོ་ཟིལ་གྱིས་གནོན། ཡིད་ཆོས་ཉིད་ཀྱི་གདེངས་ཀྱིས་དུག་ལྔ་ལ་འབུར་འཇོམས་གྱིས། ཨོ་
ཨཱཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་ཞེས་བརྒྱ་རྩ་བརྒྱད་བགྲང་དུ་གཞུག །དབང་བསྐུར་བ་དང༌། ལུང་སྦྱིན་པ་ཚར་
བ་དང་ཡོན་དབུལ་ལོ། །ཐུགས་རྗེ་ཆེན་པོའི་ཚིག་དབང་རིན་པོ་ཆེ་ཞེས་བྱ་བ། རང་གིས་བརྗོད་པས་
རང་ལ་ཐོབ་པ། གཞན་ལ་བརྗོད་པས་དབང་བཞི་ཐོབ་པ་ཡིན་ནོ། །དབང་རེ་རེ་རྫོགས་པ་དང་མེ་ཏོག་
ལ་སྙིང་པོ་བརྗོད་ལ་གཏོར་རོ། །དབང་ཐོབ་པར་བྱིན་གྱིས་བརླབས། རང་ལ་ཡང་དབང་ཚིག་ཏུ་བརྗོད་
པ་ཙམ་གྱིས་ཐུགས་རྗེ་ཆེན་པོས་དབང་བསྐུར་བྱིན་གྱིས་རློབ་པར་བསམ་མོ། །སྤྲུལ་པའི་རྒྱལ་པོ་སྲོང་
བཙན་སྒམ་པོའི་ཚིག་དབང་རིན་པོ་ཆེའི་ཞལ་གདམས་རྫོགས་སོ། ། ཆོ་གའི་རིམ་པ་བརྒྱད་པོ་དེ་གཞན་ལ་ཕན་
གདགས་ཤིང་རང་སྨིན་པར་བྱེད་པའི་ཞལ་གདམས་སོ། །ཆོས་ཚན་དེ་རྣམས་ནི་བཀའ་ཆོས་ཐ་མའི་ཤོག་དྲིལ་གཅིག་གོ །ཤོག་
དྲིལ་གསུམ་པོ་དེ་ཞལ་གདམས་ཆེ་ཚོའི་སྐོར་ཡིན་ནོ། །
-325 -



ཞལ་གདམས་ཟབ་དོན་ཆུང་ཚོའི་སྐོར་བཞུགས་སོ། །
ཞལ་གདམས་ཤིན་ཏུ་ཟབ་པ་ནང་གི་འཁོར་དགུ་ལ་གདམས་པ།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་འཚལ་ཞིང་སྐྱབས་སུ་
མཆིའོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོ་དེ། ཡབ་གནམ་བྲི་སྲོང་
བཙན་གྱིས་རིན་པོ་ཆེའི་ཁྲི་དགུ་བརྩེགས་ལ་བཞུགས་སུ་གསོལ་ཏེ། དཀོར་ནོར་ལོངས་སྤྱོད་ཐམས་ཅད་
གཏད་ནས་ཕྱག་བྱས་ཏེ། བྱང་ཆུབ་སེམས་དཔའི་གདུང་བརྒྱུད་ཐུགས་རྗེ་ཆེན་པོའི་སྤྲུལ་པ། མི་ལས་ལྟར་
གཤེགས་པ་རྗེ་རྒྱལ་བཙད་པོའི་སྐུ། ལྷ་ལས་ཕུལ་དུ་བྱུང་བ་སྤྱན་རས་གཟིགས་ཀྱི་སྐུ། ཕོ་བྲང་གི་གདན་
སྟེངས་ནས་ཐུགས་རྗེས་དགོངས་(༡༩༤བ)ལ་གཟིགས་འཚལ། བདག་རྒས་ནས་འཆི་ཁ་མའི་ཕྱི་མའི་
མགོན་སྐྱབས་ལ། ཐུགས་རྗེ་ཆེན་པོའི་གདམས་པ་ཐུགས་ཕྱུང་བ་གནད་དང་བཅས་པ་ཉུང་ལ་འདུས་པ་
ཅིག་ཞུ་འཚལ་ཞེས་གསོལ་བས། སྤྲུལ་པའི་རྒྱལ་པོས་བཀའ་སྩལ་པ། རྗེ་ཡབ་ཆེན་པོ་ལགས་མགོ་ནག་
ཡོངས་ཀྱི་སྤྱི་རྗེ། རྒྱལ་ཁམས་ཡོངས་ཀྱི་མངའ་བདག །དངོས་ཀྱི་ལུས་སེམས་བསྐྱེད་པའི་ཕ་ལགས་པས་
སྙན་གསོན་ཞིང་ཐུགས་ལ་ཐོག་མཛོད་ཅིག །རང་རིག་བྱང་ཆུབ་སེམས་དང་མི་ལྡན་ན། །མངའ་བདག་
རྒྱལ་པོར་སྐྱེས་ཀྱང་བསྡད་ལོང་མེད། །རྒྱལ་སྲིད་བསོད་ནམས་མངའ་ཐང་རབ་རྒྱས་ཀྱང་། །རྨི་ལམ་སྒྱུ་
མ་འདྲ་སྟེ་བདེན་པ་མེད། །རང་གི་སེམས་ཉིད་ཐུགས་རྗེ་ཆེན་པོར་མ་རྟོགས་ན། །གཞན་ནས་རྩོལ་སྒྲུབ་
བྱེད་པ་འཆི་བའི་རྒྱུ། །རྗེ་ལྷ་གཅིག་མངའ་བདག་ཆེན་པོ་དགོངས་མཛོད་ཅིག །ཐུགས་རྗེ་ཆེན་པོའི་སྐུ་ནི་
གཞན་ནས་སྒྲུབ་ཏུ་མེད། །རང་ལུགས་ཐ་མལ་གྱི་ཞེན་པ་ཆོད་ལ་ཐུགས་རྗེ་ཆེན་པོའི་སྐུར་ཁྱེར། ཐུགས་
རྗེ་ཆེན་པོའི་གསུང་ནི་མ་འགགས་གྲག་སྟོང་འདྲ། ངག་ཐ་མལ་གྱི་ལོང་གཏམ་ཆོད་ལ་སྙིང་པོ་ཡི་གེ་
དྲུག་པ་རྒྱུན་དུ་ཟློས། ཐུགས་རྗེ་ཆེན་པོའི་ཐུགས་ནི་སྟོང་གསལ་ཀུན་ལ་ཁྱབ། ཐ་མལ་གྱི་མངོན་ཞེན་
- 326 -



ཞལ་གདམས་ཟབ་དོན་ཆུང་ཚོའི་སྐོར།
ཆོད་ལ་ཞེན་མེད་ངང་ལ་ཞོག །ཐུགས་རྗེ་ཆེན་པོའི་ལྟ་བ་ནི། རང་བྱུང་རང་ཤར་ལྟ་བའི་མཆོག །སེམས་
ཉིད་རང་བྱུང་ཡེ་ནས་གནས། །རང་ལ་ཤར་བས་སྟོང་པར་མཐོང་། །ལྟ་བ་དེ་ཡི་གོང་ན་མེད། །ཐུགས་རྗེ་
ཆེན་པོའི་སྒོམ་པ་ནི། །རང་བྱུང་རང་གསལ་སྒོམ་པའི་མཆོག །རང་བྱུང་སྟོང་པའི་ངང་ལས་ནི། །རང་
གསལ་འཛིན་པ་མེད་པར་གནས། །སྒོམ་པ་དེ་ཡི་གོང་ན་མེད། །ཐུགས་རྗེ་ཆེན་པོའི་སྤྱོད་པ་ནི། །རང་
ཤར་རང་གྲོལ་སྤྱོད་པའི་མཆོག །རྣམ་རྟོག་དུག་ལྔ་གང་སྐྱེས་ཀྱང་། །རྗེས་ཕྱིར་མི་འབྲང་རང་སར་གྲོལ། །
སྤྱོད་པ་དེ་ཡི་གོང་ན་མེད། །རྗེ་(༡༩༥ན)ཡབ་རྒྱལ་པོ་དེ་ལྟར་ཐུགས་ལ་ཞོག །བགྲེས་ཁོར་ཐུགས་རྗེ་
ཆེན་པོར་འགྱུར། །གྲོངས་ཚེ་བདེ་བ་ཅན་དུ་འཁྲུངས། །ཐུགས་འཚེར་མི་འཚལ་དགོངས་པ་གློད། །ཅེས་
གདམས་པས་རྗེ་ཡབ་ཤིན་ཏུ་དགྱེས་ནས། ལུས་ངག་ཡིད་གསུམ་ཐུགས་རྗེ་ཆེན་པོའི་སྐུ་གསུང་ཐུགས་
སུ་གྱུར་ཏོ། །ཡབ་ལ་སྲས་ཀྱིས་གདམས་པའོ།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོ་ལ། ཡུམ་གྱིས་ཕྱག་དང་བསྐོར་བ་བྱས། སྲས་ཀྱི་ཞབས་སྤྱི་བོར་བླངས་ཏེ།
ཐུགས་རྗེ་ཆེན་པོའི་སྤྲུལ་པ་འགྲོ་བ་མིའི་མགོན་པོ་རྒྱལ་སྲས་བྱང་ཆུབ་སེམས་དཔའ་ལགས། ཁོ་མོ་ལུས་
སེམས་བསྐྱེད་པའི་མ་ལགས་པས། ད་རྒས་ནས་མྱུར་དུ་འཆི་ཁ་མ་ཆོས་མེད་ཐ་མལ་གྱི་སེམས། གར་སྐྱེ་
ནི་ཆ་མེད་ཕྱི་མ་ལ་འཚེར་བས། ཐུགས་རྗེ་ཆེན་པོའི་གདམས་པ་མ་ནོར་བ། རྒན་མོའི་མགོན་སྐྱབས་ཕྱི་
མའི་ལམ་སྣ་འདྲེན་པ་ཅིག་ཞུ་འཚལ་ཞེས་ཞུས་པས། སྤྲུལ་པའི་རྒྱལ་པོས་གདམས་པ། མ་རྒན་ཇོ་མོ་
ལྷའི་རྒྱལ་མོ་མ་པང་གཡུའི་མཚོ་མོ། ཆེ་བའི་མངའ་མཛད་ས་བདག་རྒྱལ་པོའི་ཁབ་ཏུ་བཞེས། དལ་
འབྱོར་དོན་ལྡན་མཛད་དམ་པའི་ཆོས་ལ་དགོངས་རྒྱལ་སྲིད་ཀྱི་མངའ་མཛད། རྒྱལ་བུ་མཆེདཀྱི་ཡུམ་
ཆེན་མོ་གསོན་མཛོད། འགྲོ་བ་ཡོངས་ཀྱི་སྐྱབས་གནས་ཡིན་པས་ཐུགས་རྗེ་ཆེན་པོ་མདུན་གྱི་ནམ་མཁའ་
ལ་སྤྱན་དྲངས་ལ་གསོལ་བ་ཐོབ། ལུས་ངག་ཡིད་གསུམ་ཐ་མལ་གྱི་ཞེན་པ་སྤོངས་ལ་ལྷ་མོ་ཡི་གེ་དྲུག་
མའི་སྐུ་གསུང་ཐུགས་སུ་བསྒོམས་ལ། ཨོཾ་མ་ཎི་པདྨེ་ཧཱུཾ་ཞེས་རྒྱུན་མ་ཆད་པར་བཟླས་པས་ལུས་ངག་ཡིད་
གསུམ་གྱི་སྒྲིབ་པ་ཟད་ནས། ལྷ་མོ་ཡི་གེ་དྲུག་མའི་སྐུ་གསུང་ཐུགས་སུ་འགྱུར་རོ། །ཡི་གེ་དྲུག་མའི་ལྟ་བ་
- 327-



(ཨ་
མ་ཎི་བཀའ་འབུམ།
ནི་རང་བྱུང་སེམས་ཀྱི་མེ་ལོང་སྣང་སྟོང་འཛིན་མེད། ཡི་གེ་དྲུག་པའི་(༡༩༥བ)སྒོམ་པ་ནི་རང་སྣང་སེམས་
ཀྱི་མེ་ལོང་གསལ་སྟོང་འཛིན་མེད། ཡི་གེ་དྲུག་མའི་སྤྱོད་པ་ནི་རང་གྲོལ་ཡེ་ཤེས་ཀྱི་མེ་ལོང་རང་གྲོལ་
འཛིན་མེད་དོ། །ཡུམ་ཆེན་མོ་ལྟ་སྒོམ་སྤྱོད་པ་གསུམ་དང་མ་བྲལ་བར་མཛོད། ཕྱི་མ་ལ་འཚེར་མི་དགོས་
ལྷ་མོ་ཡི་གེ་དྲུག་མའི་སྐུར་གྱུར་ནས་ནུབ་ཕྱོགས་པདྨ་ཅན་དུ་པདྨ་ལ་རྫུས་ཏེ་སྐྱེ་བར་འགྱུར་རོ། །ཐུགས་
འཚེར་མི་འཚལ་དགོངས་པ་གློད་ལ་བློ་བདེ་བར་འདུག་ཤིག་ཅེས་ཡུམ་ལ་གདམས་པ་ཕོག །ལུང་བསྟན་
པས་ཤིན་ཏུ་དགྱེས་ནས་དྲིན་དུ་གཟོ་སྟེ་རྗེས་སུ་ཡི་རང་ངོ་། །ཡུམ་ལ་གདམས་པའོ།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོ་ལ།
ཁབ་ཀྱི་ཆེན་མ་བལ་མོ་བཟའ་ཁྲི་བཙུན་གྱིས་ར་ས་འཕྲུལ་སྣང་གི་གཙུག་ལག་ཁང་ཆེན་པོར་རྗེ་ལ་རིན་
པོ་ཆེའི་ཁྲི་མཐོན་པོ་བརྩིགས། བཞེས་དཀོར་དུ་རིན་པོ་ཆེ་གསེར་དངུལ་གྱི་སྐྱོགས་གསུམ་ཕུལ། བལ་
ཡུལ་གྱི་གོ་ལ་དང་རྒུན་འབྲུམ་གྱི་ཆང་དང་། འབྲས་ཆང་དང་བཏུང་བའི་བྱེ་བྲག་དུ་མས་དངུལ་སྐྱོགས་ཤ
ལྔ་ཅན་བཀང་སྟེ་ཕྱག་གཡས་གཡོན་དུ་གཏད་འཇིག་རྟེན་གྱི་ཟས་ཀྱི་རྣམ་གྲངས་དང༌། སྤྱན་གཟིགས་
མང་པོ་རིན་པོ་ཆེའི་ཕྲ་མེན་གྱི་སྡེར་དུ་དྲངས། རིན་པོ་ཆེའི་མཎྜལ་ལ་མཛེས་པའི་རྒྱན་བཀོད་དེ་ཞུ་རྟེན་
དུ་ཕུལ་ནས་ཕྱག་དང་བསྐོར་བ་བྱས་ནས་ཞུས་པ། ཨེ་མ་ཧོ། ཡ་མཚན་ཅན་གྱི་རྒྱལ་པོ་ཆེན་པོ་ཐུགས་རྗེ་
ཆེན་པོའི་སྤྲུལ་པ་ལགས། བདག་བུད་མེད་འདྲ་བ་ཆོས་མི་དྲན་པར། འཇིག་རྟེན་གྱི་བྱ་བ་ལ་དགའ།
གཏི་མུག་ཤས་ཆེ་བས་ཆོས་མི་གོ །འདོད་ཆགས་ཤས་ཆེ་བས་ཁྱིམ་ཐབ་མི་སྤོང་། ང་རྒྱལ་ཤས་ཆེ་བས་
འཕྱོར་དང་རྒྱན་ལ་དགའ། ཕྲག་དོག་ཤས་ཆེ་བས་རང་ལ་ཡོད་པས་མི་ཆོག་གཞན་ནོར་ལ་ཕྲག་དོག་
དང་འགྲན་སེམས་ཆེ། ཞེ་སྡང་ཤས་ཆེ་བས་ཉོན་མོངས་པ་རགས། དུག་ལྔ་རང་དགར་སྤྱད་པས་ངན་
སོང་དུ་ལྷུང་ངེས་ཀྱང་ཕྱི་མ་ལ་མི་(༡༩༦ན)འཇིགས་པར་ད་ལྟ་ཡན་ཆད་ངལ་བ་དོན་མེད་མང་དུ་བྱས།
ད་འགྲོ་བ་རིགས་དྲུག་གིས་མི་འཇིགས་པའི་སྐྱེལ་མ་ལྷ་ཇོ་བོ་ཐུགས་རྗེ་ཆེན་པོའི་གདམས་པ་ཟབ་པ་
ཅིག་ཞུ་འཚལ་ཞེས་ལུས་ངག་ཡིད་གསུམ་གུས་པས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ།
བལ་མོ་བཟའ་བུད་མེད་ཉོན་མོངས་པ་རགས་པས་དུག་ལྔ་རང་སར་གྲོལ་དགོས། གཏི་མུག་ཆོས་ཉིད་དུ་
-328-



སེམས་
ཞལ་གདམས་ཟབ་དོན་ཆུང་ཚོའི་སྐོར།
གསལ་བས་སྤང་མི་དགོས། འདོད་ཆགས་བདེ་བར་ཤར་བས་སྤང་མི་དགོས། ཞེ་སྡང་རང་སར་གྲོལ་
བས་སྤང་མི་དགོས། ང་རྒྱལ་རང་ངོ་ཤེས་པས་སྤང་མི་དགོས། ཕྲག་དོག་རང་སར་ཞི་བས་སྤང་མི་དགོས།
དུག་ལྔ་གང་ལས་བྱུང་ན་སེམས་ལས་
ལས་བྱུང་། ས་སྟོང་པ་ཡིན་དུག་ལྔ་སྐྱེ་བའི་རྩ་བ་སྟོང་པར་ཤེས་
པས་སྤང་མི་དགོས་པ་ཡིན་ནོ། །དུག་ལྔ་རང་བྱུང་དུ་ཤར་ནས་རང་གྲོལ་དུ་མི་གནས་པར་སྟོང་པས།
འགྲོ་དྲུག་སྡུག་བསྔལ་སེམས་ཀྱི་འཁྲུལ་སྣང་ཡིན། སེམས་ཉིད་སྟོང་པར་རྟོགས་པས་སྤང་མི་དགོས་པར་
རང་གྲོལ་བས། རིགས་དྲུག་ཏུ་སྐྱེ་བའི་རྒྱུ་ཟད་པས། བལ་མོ་བཟའི་ཐུགས་འཚེར་མི་འཚལ། འགྲོ་དྲུག་
གི་གཡང་ས་ལ་མི་འཇིགས་པའི་ཐུགས་རྗེ་ཆེན་པོའི་སྒྲུབ་པ་ལ་དོན་གསུམ་སྟེ། ལྟ་བ་ཨ་ཏི་ཡོ་ག་དང་
བསྟུན། སྒོམ་པ་ཨ་ནུ་ཡོ་ག་དང་བསྟུན། སྤྱོད་པ་མ་ཧཱ་ཡོ་ག་དང་བསྟུན་ནས་ཉམས་སུ་བླང་ངོ༌། །དེ་ལ་
ཐུགས་རྗེ་ཆེན་པོའི་ལྟ་བ་ནི་རྫོགས་པ་ཆེན་པོ་ཨ་ཏི་ཡོ་ག་དང་བསྟུན་ཏེ། དེ་ཡང་འདི་ལྟར་གྱི་སྣང་བ་
ཐམས་ཅད་ཐུགས་རྗེ་ཆེན་པོའི་རོལ་པའམ་རྒྱན་ནམ་ངོ་བོར་ཤར་བ་ཡིན་ཏེ། སྣང་བ་ལ་དགག་སྒྲུབ་མི་
བྱ་བར་ཐུགས་རྗེ་ཆེན་པོའི་དགོངས་པ་མ་བཅོས་པ་ལ་བཞག་གོ །ཐུགས་རྗེ་ཆེན་པོའི་སྒོམ་པ་
སྒོམ་པ་ཨ་ནུ་ཡོ་
ག་དང་བསྟུན་ཏེ། རང་སྐད་ཅིག་གིས་ཐུགས་རྗེ་ཆེན་པོར་བསྐྱེད་ལ་ལྷར་གསལ་བ་དེ་ཡང་སེམས་ཀྱི་ལྷ་
ཡིན་ པས་ལོག་ནས་སྒྲུབ་པ་མི་བྱའོ། །སེམས་(༡༩༦བ)ངོ་བོ་སྟོང་པ་དེ་དབྱིངས། དེ་ལས་ལྷར་གསལ་
བ་དེ་ཡེ་ཤེས། དབྱིངས་དང་ཡེ་ཤེས་གཉིས་སུ་མེད་པ་དེ་ཐུགས་རྗེ་ཆེན་པོའི་སྐུ་ཡིན། དེའི་ངང་ལས།
ཨོཾ་མ་ཎི་པདྨེ་ཧཱུྃ་ཞེས་བརྗོད་པས། སྒྲ་གྲག་སྟོང་དུ་ལྷང་ལྷང་སྒྲར་གྲག་པ་དེ་དབྱིངས། སྒྲ་རང་སར་གྲོལ་
བ་དེ་ཡེ་ཤེས། དབྱིངས་དང་ཡེ་ཤེས་གཉིས་སུ་མེད་པའི་ངང་ལ་རྒྱུན་ཆད་མེད་པར་བཟླས་སོ། །ཐུགས་
རྗེ་ཆེན་པོའི་སྤྱོད་པ་མ་ཧཱ་ཡོ་ག་དང་བསྟུན་ཏེ། རྟེན་གྱི་གང་ཟག་བུད་མེད་ཡིན་ན་ལྷ་མོ་ཁྲོ་གཉེར་ཅན་
མར་སྒོམ། སྐྱེས་པ་ཡིན་ན་ཐུགས་རྗེ་ཆེན་པོར་སྒོམ། ཡབ་ཐབས་ཀྱི་རང་བཞིན། ཡུམ་ཤེས་རབ་ཀྱི་རང་
བཞིན། ཐབས་ཤེས་གཉིས་སུ་མེད་པ་བདེ་བ་ཆེན་པོ་རང་བྱུང་གི་རོལ་པ་དུས་གསུམ་འདུ་འབྲལ་མེད་
པ་ཡིན་ནོ། །འདི་ལྟར་གྱི་སྣང་བ་འདི་ཐམས་ཅད་ཐུགས་རྗེ་ཆེན་པོའི་ཞིང་ཁམས་ཡིན་པས་འགྲོ་བ་ཕོ་
ཐམས་ཅད་ཐུགས་རྗེ་ཆེན་པོ། མོ་ཐམས་ཅད་ཡི་གེ་དྲུག་མ། ཁྱེའུ་ཐམས་ཅད་སྲས་ནོར་བུ་འཛིན་པ། བུ་
- 329 -



མ་ཎི་བཀའ་འབུམ།
མོ་ཐམས་ཅད་རིགས་སྔགས་འཛིན་མ། སྒྲ་ཐམས་ཅད་ཡི་གེ་དྲུག་པའི་སྒྲ། དྲན་རྟོག་ཕྲ་རགས་ཐམས་
ཅད་ཐུགས་རྗེ་ཆེན་པོའི་ཡེ་ཤེས་ཀྱི་རྩལ་ཀ་རང་ཤར་ཆོས་ཉིད་ཀྱི་ཀློང་དུ་འགགས་པར་ཤར། རང་གྲོལ་
ཆོས་ཉིད་ཀྱི་ཡོ་ལང་དུ་རྒྱུན་མི་འཆད་པར་ཉམས་སུ་བླང་ངོ༌། །དེ་ལྟར་ཉམས་སུ་བླངས་པས་འགྲོ་དྲུག་
གི་སྐྱེ་གནས་ཐུགས་རྗེ་ཆེན་པོའི་ཞིང་ཁམས་སུ་འགྲོལ་བར་གདོན་མི་ཟའོ། །བལ་མོ་བཟའ་ཁྲི་བཙུན་གྱི་
ཐུགས་ལ་དེ་ལྟར་ཞོག་ཅེས་ལྟ་བ་ཨ་ཏི་ཡོ་ག །སྒོམ་པ་ཨ་ནུ་ཡོ་ག །སྤྱོད་པ་མཧཱ་ཡོ་ག །ལྟ་བ་རང་བཞིན་
ལྷུན་གྲུབ། སྒོམ་པ་དབྱིངས་དང་ཡེ་ཤེས་གཉིས་མེད། སྤྱོད་པ་ཐབས་ཤེས་གཉིས་མེད། སྔགས་བསྐྱེད་
རྫོགས་གསུམ་དང་བསྟུན་ནས་གདམས་སོ།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོ་ལ།
ཁབ་ཀྱི་ཆུན་མ་རྒྱའི་ལྷ་(༡༩༧ན)གཅིག་གྱིམ་ཤིང་ཀོང་ཇོས་གསེར་གྱི་མཎྜལ་ལ་གཡུའི་རྒྱན་རིན་པོ་ཆེ་
སྣ་བདུན་ཀྱི་ཚུལ་དུ་བཀོད་པ་ཕུལ། འཇིག་རྟེན་གྱི་གསོལ་ཟས་སྣ་ཚོགས་དང་། བཏུང་བའི་བྱེ་བྲག་མང་
པོས་གསེར་དངུལ་གྱི་སྐྱོགས་བཀང་ནས་དྲངས་ཏེ། ཕྱག་དང་བསྐོར་བ་བྱས་ནས། ཨེ་མ་ཧོ། ཆོས་སྐྱོང་
བའི་རྒྱལ་པོ། ཐུགས་རྗེ་ཆེན་པོའི་སྤྲུལ་པ་ལགས་བདག་བུད་མེད་ཀྱི་བུ་འདྲ་བ་བློ་བརྟུལ། ལས་ངན་
པས་འཁོར་བའི་བུ་ཚ་སྤེལ་བའི་རྒྱུ། ལས་དང་བྱ་བ་གཡེང་བའི་རྒྱུ་ལ་འཇུག་དགོས་པ་མི་ཆོས་བྱེད་མི་
ཁོམ་པས། ཡི་དམ་ཐུགས་རྗེ་ཆེན་པོའི་སྒྲུབ་ཐབས་ལྷ་གཅིག་བསྒོམས་ནས་སྔགས་གཅིག་བཟླས་པས།
རིགས་དྲུག་གི་སྐྱེ་སྒོ་ཁེགས་ནས་ཐར་པ་བྱང་ཆུབ་ཀྱི་ལམ་ལ་བགྲོད་པ་ཅིག་ཞུ་འཚལ་ཞེས་གསོལ་
ས་གསོལ་པས།
སྤྲུལ་པའི་རྒྱལ་པོས་བཀའ་སྩལ་པ། ཁྱེད་བུད་མེད་འདི་བློ་སྲ་བ་ཐེ་ཚོམ་ཟ་ཞིང་ཆོས་ལ་ཡིད་ཆེས་པར་
དཀའ་ཆོས་ཀྱི་གེགས་ཐེ་ཚོམ་དང་ཡིད་མི་ཆེས་པ་ཡིན་པས། གདམས་པ་འདི་ཟབ་མོ་རང་ཡིན་ནམ་
མིན་སྙམ་པའི་ཐེ་ཚོམ་མ་ཟ་བར་བློ་ལྟེངས་སུ་ཡིད་ཆེས་ལྷང་བ་བསྐྱེད་ལ། ཡིད་གཉིས་མི་བྱེད་པར་ཆོས་
ལ་འཇུག་དགོས་པ་ཡིན་ནོ། །དེ་ཡང་ཆོས་ཉིད་ཀྱི་དོན་ལ་གཟུང་དུ་མེད་པས་བློ་རྣོ་བ་ལ་དགོས་པ་མེད།
རིག་པ་ཆོས་ཀྱི་སྐུ་ལ་བཟང་ངན་མེད་པས། ལས་བཟང་བ
ཟང་ངན་ལ་དབྱེ་རྒྱུ་མེད། ཆོས་ཉིད་རང་གསལ་གྱི་
དོན་རང་ལ་ཡོད་པས་ཤེས་རབ་ཆེ་བ་ལ་དགོས་པ་མེད། འཁོར་བའི་སེམས་ཅན་སངས་རྒྱས་ཀྱི་རྒྱུ་ཡིན་
- 330 -



ཞལ་གདམས་ཟབ་དོན་ཆུང་ཚོའི་སྐོར།
པས་བུ་ཚ་ལ་མང་ཉུང་མེད། དུག་ལྔ་རང་སར་དག་ནས་ཡེ་ཤེས་སུ་འཆར་བས་དུག་ལྔ་གང་ཆེ་ལ་ཡེ་
ཤེས་ཆེར་འབར། བྱ་བ་ཐམས་ཅད་ཆོས་སྤྱོད་དུ་འགྱུར་བས་ལས་དང་བྱ་བ་ལ་ཆེ་ཆུང་མེད། ཆོས་ད་ལྟ་
མི་ལུས་གཙང་མ་ཐོབ་པ་ལ་མ་བྱས་ན་ཕྱི་མ་ལ་མི་འོང་། ཚེ་འདི་ཡུད་ཙམ་ཡིན་ཕྱི་མ་ལ་མཐའ་མེད། ཡི་
དམ་ཐུགས་རྗེ་ཆེན་པོ་དང་མ་འགྲོགས་ན་གཏན་གྲོགས་མངའ་བདག་རྒྱལ་པོ་རྙེད་ཀྱང་འབྲལ་ཏེ་སོ་
སོར་ འགྲོ །རྒྱལ་པོའི་ རྒྱལ་ (༡༩༧བ)སྲིད་ དཀོར་ནོར་རྨི་ལམ་འདྲ་སྟེ་རྟག་ཅིང་བརྟན་པ་མེད། །སྐྱེ་
གཟུགས་ལེགས་ཀྱང་ཤི་ན་ཤ་དང་རུས་པ་སོ་སོར་འབྲལ། །དར་ཟབ་རེ་འབྲི་གྱོན་ཡང་ཤི་ཚེ་མི་གཙང་
རོ་གོས་ཡིན། །མཛངས་མཁས་སྒོ་བཀྲག་ལྡན་ཡ་
ན་ཡང་ཟས་ནོར་ལོངས་སྤྱོད་ཤུལ་དུ་ལུས། །ཕ་མ་བུ་ཁྱོས་
མི་སྟོངས་རང་ཉིད་གཅིག་པུར་འཆི། །ཤི་ནས་གར་སྐྱེ་ཆ་མེད་རྣམ་སྨིན་རང་དང་འགྲོགས་པར་འགྱུར་རོ། །
འཆི་ཁར་གཞན་གྱིས་མི་སྟོངས་པས་ཡི་དམ་ཐུགས་རྗེ་ཆེན་པོ་དང་འགྲོགས་དགོས། ཐུགས་རྗེ་ཆེན་པོ་
སྒྲུབ་པའི་ཐབས་ནི་ཀྲི་ཡོག་ལྟར་བྱ་སྟེ། ལྟ་བ་ཨུ་པ་ཡ། སྒོམ་པ་ཡོ་ག །སྤྱོད་པ་ཀྲི་ཡ་དང་བསྟུན་ནོ། །དེ་
ལ་ཐུགས་རྗེ་ཆེན་པོའི་ལྟ་བ་ནི་ཨུ་པ་ཡ་དང་བསྟུན་ཏེ། དེ་ཡང་ཐུགས་རྗེ་ཆེན་པོ་རང་བཞིན་གྱི་གནས་ན་
བཞུགས་པ་དེ་འདྲ་བ་ཅིག་བདག་གིས་བསྒྲུབས་ལ། དེ་དང་མཉམ་པའི་སྐུ་ཅིག་བདག་གིས་ཐོབ་པར་
བྱས་ལ། འགྲོ་བ་སེམས་ཅན་ཐམས་ཅད་ཀྱི་དོན་ཕྱོགས་རིས་མེད་པར་བྱའོ་སྙམ་པའི་སེམས་བསྐྱེད་སྔོན་
དུ་འགྲོ་བར་བྱའོ་དེ་ནི་ལྟ་བ་ཡིན་ནོ། །སྒོམ་པ་ཡོ་ག་དང་བསྟུན་པ་ནི་དང་པོ་ཆོས་ཐམས་ཅད་སྟོང་པ་
ཉིད་དུ་མོས་པ་བྱས་ལ་ཕྱི་རོལ་གྱི་སྣང་བ་དང་རང་གི་ལུས་མི་དམིགས་པར་བསམ་མོ། །དེ་ནི་སྟོང་པ་
ཉིད་ལས་མངོན་པར་བྱང་ཆུབ་པའོ། །དེའི་ངང་ལས་ཨ་ལས་ཟླ་བའི་གདན་བསམ་གདན་ཟླ་བ་ལས་
མངོན་པར་བྱང་ཆུབ་པའོ། །དེའི་སྟེང་དུ་སེམས་ཉིད་ཧཱིདཀར་པོར་བསམ་དེ་ཡིག་འབྲུ་ལས་མངོན་པར
བྱང་ཆུབ་པའོ། །ཧཱི དེ་ཡོངས་སུ་གྱུར་པ་ལས་པདྨ་དཀར་པོར་བསམ་མོ། །དེ་ཐུགས་ཕྱག་མཚན་ལས་
མངོན་པར་བྱང་ཆུབ་པའོ། །པདྨ་དེ་འོད་དུ་ཞུ་བ་ལས་རྟེན་གྱི་གང་ཟག་སྐྱེས་པ་ཡིན་ན་ཐུགས་རྗེ་ཆེན་པོ་
དང༌། བུད་མེད་ཡིན་ན་ཡི་གེ་དྲུག་མའམ་སྒྲོལ་མར་བསྒོམས་ལ། ཐུགས་ཀར་ཟླ་བའི་དཀྱིལ་འཁོར་གྱི་
སྟེང་དུ་ཧྲཱིཿདཀར་པོ་ལ་ཡི་གེ་དྲུག་པས་བསྐོར་བར་
བར་བསམ། སྐུ་ཡོངས་སུ་རྫོགས་པ་ལས་(༡༩༨ན)བྱང་
- 331 -



མ་ཎི་བཀའ་འབུམ།
ཆུབ་པའོ། །ཐུགས་ཀའི་ཧཱུྃལས་འོད་འཕྲོས་པས་རང་བཞིན་གྱི་གནས་ནས་ཐུགས་རྗེ་ཆེན་པོ་མདུན་གྱི་
ནམ་མཁའ་ལ་སྤྱན་དྲངས་ལ། ཉི་ཟླ་པདྨའི་གདན་ལ་བཞུགས་པར་སྒོམ། རང་གི་སྙིང་ཀའི་ཧཱུྃ་ལས་འོད་
འཕྲོས་མདུན་གྱི་ཐུགས་རྗེ་ཆེན་པོ་དེའི་ཐུགས་ཀར་ཕོག་པས་སྐུ་གསུང་ཐུགས་མཉེས་པའི་མཆོད་པ་
ཕུལ། དེ་ལས་འོད་ཟེར་ རང་གི་སྙིང་གར་ཕོག་པས་ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་
དཀར་སངས་ཀྱིས་དག་ནས། མདུན་གྱི་ཐུགས་རྗེ་ཆེན་པོ་དང་ཇེ་ཉེ་ཇེ་ཉེ་ལ་འོད་དང་འོད་འདྲེས་པ་དང་
འདྲ་བར་གཉིས་སུ་མེད་པར་བསམ་མོ། །དེ་ནས་ལྷ་འོད་དུ་ཞུ་ནས་བདེ་སྟོང་གི་ངང་ལ་ལྷན་གྱིས་བཞག་
གོ །དེ་ལ་ཡིད་ཇི་ཙམ་གནས་ཚད་དུ་བསྒོམ་མོ། །དེ་ནས་སྐྱོན་སྤྱོད་པ་ཀྲི་ཡ་ལྟར་བྱས་ཏེ། མཎྜལ་ཕུལ་
མཆོད་བསྟོད་བྱ་གཏོར་མ་བཏང་། ཕྱག་དང་བསྐོར་བ་ལ་སོགས་པ་ཆོས་སྤྱོད་ཅི་འགྲུབ་བྱའོ། །ཀྲི་ཡ་
ཡིན་པས་ལུས་ཁྲུས་དང་གཙང་སྦྲ་ལ་བརྟེན་ཁ་བཀྲུ་བ་ལ་སོགས་པ་བྱ་སྟེ་ངག་གི་ཁ་ན་མ་ཐོ་བ་སྤང་ངོ༌། །
ཡིད་གཙང་སྦྲ་ཉོན་མོངས་པ་དང་རྣམ་པར་རྟོག་པའི་ཁར་མི་བཏང་ངོ༌། །དེ་ལྟར་ཞག་རེ་ལ་ཐུན་བཞི་ལ་
སོགས་པ་སྒོམ། དུས་རྒྱུན་དུ་ཡི་གེ་དྲུག་པ་བགྲང་ཞིང་གསོལ་བ་བཏབ་བོ། །རིགས་དྲུག་ཏུ་སྐྱེ་བའི་སྒོ་
ཡི་གེ་དྲུག་པས་གཅོད། ཚེ་འདི་ལ་སྒྲིབ་པ་བྱུང་ནས་བླ་ན་མེད་པའི་བྱང་ཆུབ་ཐོབ་པར་གདོན་མི་ཟའོ། །
ལྟ་བ་ཨུ་པ་ཡ་སྒོམ་པ་ཡོ་ག་སྤྱོད་པ་ཀྲི་ཡ། ལྟ་བ་ཡར་སྙག་མར་སྙག་སྒོམ་པ་མངོན་པར་བྱང་ཆུབ། སྤྱོད་
པ་ཆོས་སྤྱོད་གཙང་སྦྲའོ་ཞེས་གསུངས་པས། རྒྱ་མོ་ལྷ་གཅིག་ཀོང་ཇོ་ཤིན་ཏུ་དགྱེས་ཏེ་དྲིན་དུ་གཟོ་ནས།
རྒྱལ་པོ་ལ་ཕྱག་དང་བསྐོར་བ་བྱས་ནས་དུས་རྟག་ཏུ་ཐུགས་རྗེ་ཆེན་པོ་ལ་གསོལ་བ་འདེབས་སོ། །རྒྱ་མོ་
བཟའ་ལ་སྔགས་ཕྱི་པ་ཀྲི་ཡོ་ག་སྡེ་གསུམ་དང་བསྟུན་ནས་གདམས་པའོ།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོ་
ཞེས་(༡༩༨བ)བྱ་བ་ཐུགས་རྗེ་ཆེན་པོ་དང་ལྡན་པ་འགྲོ་བ་མིའི་མགོན་པོའོ། །བོད་ཁ་བ་ཅན་གདུལ་བྱར་
གཟིགས་པ་སྤྲུལ་པའི་སྐུ་ས་བརྒྱད་པའི་བྱང་ཆུབ་སེམས་དཔའ་དེ་ལ། ཇོ་མོ་ཞང་ཞུང་བཟའ་ལི་ཐིག་
སྨན་གྱིས་རིན་པོ་ཆེ་དངུལ་གྱི་སྐྱོགས་གསེར་གྱིས་བཀང་ནས་ཕུལ། འབྲས་ཆང་དིང་བ་བསེ་ཕོར་དུ་
བཀང་ནས་དྲངས་འཇིག་རྟེན་གྱི་ཟས་སྣ་ཚོགས་པ་བཤམས་ཏེ། ཕྱག་བཙལ་བསྐོར་བ་བྱས་ནས། རྗེ་ལྷ་
- 332 -



ཞལ་གདམས་ཟབ་དོན་ཆུང་ཚོའི་སྐོར།
གཅིག་ལགས་བདག་ནི་བུད་མེད་ཀྱི་ལུས་བླངས་པས་དད་པ་ཆུང་དུག་ལྔ་རགས། བྱ་བ་མང་འབྱུང་བ་
རྒུད་རིག་པ་རྨོངས། འཆི་བ་ལ་ཉེ་མི་ཚེ་ཟད་པས། ཚེགས་ཆུང་བ་བྱ་སླ་བ་འཆི་བ་ལ་མི་འཚེར་བར་བོད་
པ། ལྷ་ཐུགས་རྗེ་ཆེན་པོའི་གདམས་ངག་ཅིག་ཞུ་ཞེས་གསོལ་པས། སྤྲུལ་པའི་རྒྱལ་པོས་བཀའ་སྩལ་པ།
ཞུང་བཟའ་ཉོན་ཅིག་འཆི་བ་ལ་ལུགས་ལྔ་ཡོད་དེ། རྒྱལ་པོ་ལྟར་མངའ་རིས་ལ་ཆགས་ནས་འཆི་བ་
དང་། ཐ་མལ་ལྟར་བུ་སྨད་དང་ཟས་ནོར་ལ་ཆགས་ནས་འཆི་བ་དང་། སྤྲང་པོ་ལྟར་ཅི་ལ་ཡང་མ་ཆགས་
པར་འཆི་བ་དང་། རི་དྭགས་ལྟར་གཅིག་པུར་འཆི་བ་དང་། གངས་ཀྱི་སེང་གེ་ལྟར་སུས་ཀྱང་མ་ཚོར་
བར་འཆི་བ་དང་ལྔའོ། །དེ་ཡང་ཆགས་པས་འཆིང་ཞིང་ཡི་དགས་ཀྱི་གནས་སུ་སྐྱེ་བས། གང་ལ་ཡང་མ་
ཆགས་པར་སྤྲང་པོ་ལྟ་བུར་བྱ། གཅིག་པུར་འཆི་བ་རི་དགས་ལྟ་བུར་བྱ། མ་ཚོར་བར་འཆི་བ་སེང་གེ་ལྟ་
བུར་བྱའོ། །ཞང་ཞུང་བཟའ་དད་པས་ཀུན་ནས་བསླང་ནས་ཆོས་ལ་རྩོལ་བ་བསྐྱེད། ཉོན་མོངས་པ་མ་
སྤེལ་བར་རང་ཞི་ལ་ཞོག །འཇིག་རྟེན་གྱི་བྱ་བ་ལ་སངས་པ་མེད་པས་ལྷ་ཐུགས་རྗེ་ཆེན་པོ་ལ་གསོལ་བ་
ཐོབ། སྙིང་པོ་ཡི་གེ་དྲུག་པ་འདི་ཟློས། ལུས་འབྱུང་བ་རྒུད་པ་འདི་ལྕགས་ཐག་དགུ་སྒྲིལ་ལ་བཏོད་ཀྱང་
མི་ཐུབ་བར་འཆི་བས་དེའི་ཚེ་གདམས་ངག་གི་གནད་བཞི་ཡོད། འཆི་བ་མེད་པ་ཚེའི་གདམས་ངག་དང་།
ཆད་པ་མེད་པ་སྲོག་གི་གདམས་ངག་དང་། འཕོ་བ་མེད་པ་ལུས་ཀྱི་གདམས་(༡༩༩ན)ངག་དང་། ཐོབ་པ་
མེད་པ་སྐུའི་གདམས་ངག་གོ །དང་པོ་འཆི་བ་མེད་པ་ཚེའི་གདམས་ངག་ནི་རིག་པ་བྱང་ཆུབ་ཀྱི་སེམས་སྟོང་
པ་ཉིད་ལ་འཆི་རྒྱུ་མེད་དོ། །གཉིས་པ་ཆད་པ་མེད་པ་སྲོག་གི་གདམས་ངག་ནི་སེམས་ཉིད་སྟོང་པ་ལ་རྒྱུན་
ཆད་མེད་པ་སྲོག་ཆད་རྒྱུ་མེད་དོ། །གསུམ་པ་འཕོ་བ་མེད་པ་ལུས་ཀྱི་གདམས་ངག་ནི་སེམས་རྟེན་སྟོང་པར་
གསལ་བས་ལུས་བླང་རྒྱུ་མེད་དོ། །བཞི་པ་ཐོབ་པ་མེད་པ་སྐུའི་གདམས་ངག་ནི་སེམས་ཉིད་སྟོང་པ་ཉིད་སྐྱེ་
བ་མེད་པ་ཆོས་ཀྱི་སྐུ་ཡིན་ནོ། །ཞང་ཞུང་བཟའ་སེམས་ལ་དངོས་པོ་དང་མཚན་མར་མ་གྲུབ་པས་འཆི་བའི་
དུས་སུ་རིག་པ་རྟེན་མེད་སྟོང་པར་ཡལ་ཆུག །དབུགས་ཡལ་བ་དང་རིག་པ་སྟོང་པ་ཆོས་ཀྱི་སྐུར་ཡལ་ནས་
འབྱུང་བའི་ལུས་ལ་བླང་རྒྱུ་མེད་པར་སངས་རྒྱའོ་ཞེས་གདམས་པས། ཞང་ཞུང་བཟའ་འཆི་བ་ལ་བོད་པ་
སྐྱེས་ནས་སངས་རྒྱས་སོ། །འདའ་ཁ་འཆི་བྲོད་ཀྱི་གདམས་པ་སྤྱི།། །།
- 333 -



མ་ཎི་བཀའ་འབུམ།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཇོ་བོ་ཐུགས་རྗེ་ཆེན་པོའི་སྤྲུལ་པ་རྒྱལ་པོ་
སྲོང་བཙན་སྒམ་པོ་ལ། ཇོ་མོ་རུ་ཡོངས་བཟའ་རྒྱལ་མོ་བཙུན་གྱིས་རང་གི་གསེར་དངུལ་གྱི་རྒྱན་བཀྲོལ་
ནས་མཎྜལ་བྱས། ཡོ་བྱད་ཐམས་ཅད་མཆོད་པའི་རྟེན་དུ་ཕུལ་ཏེ་ཕྱག་དང་བསྐོར་བ་བྱས་ནས་ཞུས་པ།
ཨེ་མ་ཧོ། རྗེ་ལྷ་གཅིག་ལགས། འཇིག་རྟེན་གྱི་བྱ་བ་ཐམས་ཅད་བྱས་པ་དོན་མེད་པས་སྡུག་བསྔལ་གྱི་
ལོ་མ་ངན་འགྲོར་སྐྱེ་བའི་ས་བོན་དུ་གདའ་བས། བདག་ལ་ཐུགས་རྗེ་ཆེན་པོའི་སྔགས་ཀྱི་ལུགས་ཚེ་
གཅིག་ གིས་ སངས་རྒྱ་བ་ཅིག་ཞུ་འཚལ་ཞེས་གསོལ་པས། སྤྲུལ་པའི་རྒྱལ་པོས་བཀའ་སྩལ་པ། རུ་
ཡོངས་བཟའ་ཉོན་ཅིག །སྐྱེ་མེད་ཆོས་ཀྱི་སྐུ་ཅིག་མ་ཐོབ་ན། །གཟུགས་བྱད་ལེགས་ཀྱང་མི་སྡོད་རྒས་
ནས་འགྲོ། །མཚན་དང་དཔེ་བྱད་ལྡན་པའི་སྐུ་ཅིག་མ་ཐོབ་ན། །རིན་ཆེན་གསེར་གཡུས་བརྒྱན་ཡང་བྲལ་
ནས་འབོར། །དད་(༡༩༩བ)པ་སྐྱེས་ནས་གདམས་པ་ཞུ་བ་ལེགས་པས་ཉོན་ཅིག་རྒྱལ་མོ་བཙུན། ལུས་
སྐད་ཅིག་ལ་ཐུགས་རྗེ་ཆེན་པོའི་སྐུར་སྒོམས་ཤིག །ལུས་ལ་ཆེད་དུ་མི་འཛིན་པ་རྒྱལ་བའི་སྐུ། ངག་ཨོཾ་མ་
ཎི་པདྨེ་ཧཱུཾ། རྡོ་རྗེའི་བཟླས་པ་ཤུབ་བུར་ཟློས་ཤིག །ངག་ལ་ཆེད་དུ་མི་འཛིན་པ་རྒྱལ་བའི་གསུང་། ཡིད་
རྟོག་པའི་རྗེས་སུ་མི་འབྲང་བར་རྟོག་མེད་ཀྱི་ངང་ལ་མཉམ་པར་ཞོག་ཅིག །སེམས་ལ་ཆེད་དུ་མི་འཛིན་
པ་རྒྱལ་བའི་ཐུགས། །འཛིན་མེད་གསུམ་དང་ལྡན་པ་དེ་བསྙེན་པ་ཡིན། ལུས་ལྷར་གསལ་བ། ངག་
སྔགས་སུ་གསལ་བ། ཡིད་ཆོས་ཉིད་དུ་གསལ་བ་གསལ་བ་གསུམ་ལྡན་དེ་སྒྲུབ་པ་ཡིན། ལུས་ལྷར་
ཤེས། ངག་སྔགས་དང་རླུང་དུ་ཤེས། སེམས་སྟོང་པར་ཤེས། ཤེས་པ་གསུམ་ལྡན་དེ་སྒྲུབ་པ་ཆེན་པོ་ཡིན།
ལུས་ལྷ་དང་མི་འབྲལ་ཏེ་ལྷ་ཉིད་རང་ཡིན་རང་ཉིད་ལྷ་ཡིན། ངག་སྔགས་དང་མི་འབྲལ་ཏེ། རླུང་ཉིད་
སྔགས་ཡིན་སྔགས་ཉིད་རླུང་ཡིན། སེམས་ཆོས་ཉིད་དང་མི་འབྲལ་ཏེ་ཆོས་ཉིད་སེམས་ཡིན་སེམས་ཉིད་
ཆོས་ཉིད་ཡིན། མི་འབྲལ་བ་རྣམ་པ་གསུམ་དང་ལྡན་པ་དེ་ཕྲིན་ལས་ཡིན། ཚེ་འདིར་ཐུགས་རྗེ་ཆེན་པོའི་
སྐུ་གསུང་ཐུགས་སུ་སངས་རྒྱས་པའི་གདམས་ངག་གོ །རུ་ཡོངས་བཟའ་དེ་ལྟར་ཉམས་སུ་ལོང་ཅིག་ཅེས་
གདམས་པས། རྒྱལ་མོ་བཙུན་ལུས་མ་བོར་བར་སངས་རྒྱས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོ་ལ་ཇོ་མོ་
-334 -



ཞལ་གདམས་ཟབ་དོན་ཆུང་ཚོའི་སྐོར།
མོང་བཟའ་ཁྲི་བཙུན་ལྕམ་ཞེས་བྱ་བ་རྒྱལ་བུ་གུང་སྲོང་གུང་བཙན་གྱི་ཡུམ་གྱིས་ཞུས་པ། ཨེ་མ་ཧོ། རྒྱལ་
པོ་ཆེན་པོ་སྤྲུལ་པའི་སྐུ་ལགས། ཁོ་མོ་བུད་མེད་ཀྱི་ལུས་སུ་ཐལ་བས་ད་སྔ་ཕན་ཆོད་ཆོས་མ་ཐོས། སྐྱེ་བ་
དམན་གོ་བ་ཆུང་ཉོན་མོངས་པ་རགས། སེར་སྣ་དང་འཇུར་འགེགས་ཀྱི་དབང་དུ་སོང་བས་ངན་སོང་གི་
གནས་སུ་ (༢༠༠ན)འགྲོ་ཉེན་ཆེ་བར་གདའ་བས། བདག་ལ་ཐུགས་རྗེས་གཟིགས་ལ་ངན་སོང་གི་སྒོ་
ཁེགས་པ། མཐོ་རིས་ཐར་པའི་ལམ་སྟོན་པ་བྱང་ཆུབ་ཀྱི་གནས་སུ་སངས་རྒྱ་བའི་ལྷ་ཐུགས་རྗེ་ཆེན་པོའི་
གདམས་ངག་སྒོམ་སླ་ལ་ཚེགས་ཆུང་བ་ཅིག་ཞུ་འཚལ་ཞེས་གསོལ་པས། སྤྲུལ་པའི་རྒྱལ་པོས་བཀའ་
སྩལ་པ། ཁྲི་ལྕམ་ཉོན་ཅིག་རང་གི་མདུན་གྱི་ནམ་མཁའ་ལ་ལྷ་ཇོ་བོ་ཐུགས་རྗེ་ཆེན་པོ་བསྒོམས་ལ། ཨོཾ་
མ་ཎི་པདྨེ་ཧཱུཾ་ཞེས་པའི་སྙིང་པོ་ཡི་གེ་དྲུག་པ་འདི་ལ་གསོལ་བ་ཐོབ་ཅིག །ཇོ་བོ་ཐུགས་རྗེ་ཆེན་པོའི་
ཐུགས་ཀ་ནས་འོད་ཟེར་བྱུང་ནས་རང་གི་སྙིང་གར་ཕོག་པས་ལུས་ངག་ཡིད་གསུམ་གྱི་སྒྲིབ་པ་དག་ནས།
ནམ་མཁའིཐུགས་རྗེ་ཆེན་པོ་དེ་བདག་ལ་ཐིམ་པར་བསམ་མོ། །དེ་ནས་འཕྲོ་གཅོད་པའི་ཚེ། རང་ཐུགས་
རྗེ་ཆེན་པོར་ཐིམ་པས་མི་དམིགས་པར་བསམ། དེའི་ངང་ལ་ཤེས་པ་གློད་ལ་སྒོམ་མེད་བསམ་མེད་ཀྱི་
ངང་ལས་བློ་གནས་ཚད་དུ་བཞག་གོ །དེ་ནས་འགྲོ་འདུ་ཉལ་ལངས་བྱ་བ་ཅི་བྱེད་ཀྱང་དུས་རྟག་ཏུ་
ཐུགས་རྗེ་ཆེན་པོ་སྤྱི་བོར་བསྒོམས་ལ་ཡི་གེ་དྲུག་པས་གསོལ་བ་བཏབ། ངན་སོང་གསུམ་གྱི་སྒོ་ཆོད།
མཐོ་རིས་ཐར་པའི་ལམ་ཕྱེ་བྱང་ཆུབ་ཤུལ་གྱི་སྐས་ཚུགས། རྫོགས་པའི་སངས་རྒྱས་དང་ཞལ་མཇལ་ཁྲི་
ལྕམ་དེ་ལྟར་ཉམས་སུ་ལོང་ཞེས་གསུངས་པས། ཁྲི་ལྕམ་བྱང་ཆུབ་ཐོབ་བོ། སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་
པོས། སྲས་གུང་སྲོང་གུང་བཙན་རྒྱལ་སར་ཕྱུང་ནས་མངའ་རིས་ཐམས་ཅད་གཏད་ནས་གསུངས་པ།
སྲས་ལགས། བོད་ཡུལ་ཁ་བ་ཅན་གྱི་རྒྱལ་ཁམས་སྤྲེའུ་དང་བྲག་སྲིན་ཚོགས་པ་ལས་བྱུང་བའི་སྲིན་པོ་
གདོང་དམར་གྱི་མི་འདི་རྣམས་གཞན་གྱིས་འདུལ་བར་མི་ནུས་པས། སྲས་རྒྱལ་བུ་ཁྱོད་ཀྱིས་འདུལ་བར་
འགྱུར་གྱིས་སྙིང་རྗེ་ཆེན་པོ་བསྐྱེད་ལ་སེམས་ཅན་གྱི་དོན་མཛོད་ཅིག །ལྷ་ཐུགས་རྗེ་ཆེན་པོ་ལ་རྟེན་ཅིག །
ཐུགས་རྗེ་ཆེན་(༢༠༠བ)པོའི་ལྟ་བ་ནི་ཕྱག་རྒྱ་ཆེན་པོ་དང་སྒོ་བསྟུན་ལ། འདི་ལྟར་གྱི་སྣང་བ་ཐམས་ཅད་
- 335 -



མ་ཎི་བཀའ་འབུམ།
མ་བཅོས་པའི་ངང་ལ་ཞོག་ཅིག །རང་བྱུང་ཕྱག་རྒྱ་ཆེན་པོའི་ངང་ལ་ཞོག་ཅིག །སྣང་བ་ལ་དགག་སྒྲུབ་མི་
བྱ་རྩོལ་སྒྲུབ་མི་བྱ་རང་སྣང་ཆེན་པོའི་ངང་ལ་ཞོག །འདི་ལྟར་ཡུལ་སྣང་ཐམས་ཅད་ཐུགས་རྗེ་ཆེན་པོའི་
ཞིང་ཁམས་ཡིན་ཡུལ་སྣང་ལ་འཛིན་པ་མེད་པར་ཞོག །ཐུགས་རྗེ་ཆེན་པོའི་སྒོམ་པ་ནི་དབུ་མ་ཆེན་པོ་
དང་སྒོ་བསྟུན་ཅིག །དེ་ཡང་ཀུན་རྫོབ་སྒྱུ་མ་ཙམ་དུ་བདག་ཉིད་ཐུགས་རྗེ་ཆེན་པོ་ཞལ་བཅུ་གཅིག་པ། རྩ་
བའི་ཕྱག་བཅུ་ཉིང་ལག་སྤྲུལ་པའི་ཕྱག་སྟོང་དང་ལྡན་པར་བསྒོམ་མོ། །ཞལ་བཅུ་གཅིག་ནི། སངས་རྒྱས་
བྱེ་ཕྲག་བཅུ་གཅིག་ཞལ། ཕྱག་སྟོང་འཁོར་ལོས་སྒྱུར་བའི་རྒྱལ་པོ་སྟོང་ལ། སྤྱན་སྟོང་བསྐལ་པ་བཟང་
པོའི་སངས་རྒྱས་སྟོང་དུ་སྤྲུལ་ནས་གང་ལ་གང་འདུལ་དེ་ལ་དེར་སྟོན་གྱིས་འགྲོ་བ་སེམས་ཅན་ཐམས་
ཅད་ཀྱི་དོན་བྱེད་པར་བདག་ཉིད་སྒོམ་མོ། །ལྷ་དེ་ཡང་དངོས་པོ་དང་བརྡོས་པ་ཅན་ལྟ་བུ་མ་ཡིན་སྣང་ལ་
རང་བཞིན་མེད་པ་ནམ་མཁའི་འཇའ་ཚོན་ལྟར་གསལ་ལ་མ་བསྒྲིབས་པ་འོད་ཀྱི་རང་བཞིན་དུ་གསལ་
བར་བསྒོམས། དེ་ཡང་དོན་དམ་པར་ལྷ་དེ་ལོགས་ནས་སྒོམ་སྒྲུབ་བྱར་ཡོད་པ་མ་ཡིན་བསྒྲུབས་པས་
གྲུབ་པ་ལྟ་བུ་མ་ཡིན་ཏེ་རང་གི་སེམས་ཀྱི་སྣང་བ་ཡིན། སེམས་ཡེ་གདོད་མ་ནས་དངོས་པོ་དང་མཚན་
མར་གྲུབ་པ་མ་ཡིན་ཏེ་སྤྲོས་པ་དང་མཚན་མ་ཐམས་ཅད་དང་བྲལ་བ་ཡིན་ནོ། །དེ་ནི་ཆོས་ཉིད་དོན་དམ་
པའི་ཐུགས་རྗེ་ཆེན་པོ་ཡིན་པས་སྒོམ་དུ་ཡང་མེད་སྒྲུབ་ཏུ་ཡང་མེད། ཡེ་ནས་རང་ལ་གནས་པ་ཡིན་པས་
དེ་དག་གི་དོན་རྟོགས་ཙམ་ན་ཐུགས་རྗེ་ཆེན་པོའི་ཞལ་མཐོང་ངོ་ཤེས་པ་ཡིན་ནོ། །དེ་ནི་ཐུགས་རྗེ་ཆེན་
པོའི་སྒྲུབ་ཐབས་ཡིན་ནོ། །ཐུགས་རྗེ་ཆེན་པོའི་སྤྱོད་པ་ནི་ཕ་རོལ་ཏུ་ཕྱིན་པ་དྲུག་དང་བསྟུན་ནས་བསྒྲུབ་
སྟེ། ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་འདི། ཨོ་སྦྱིན་པའི་ཕ་རོལ་ཏུ་ཕྱིན་པ་གང་ལ་ཡང་མ་ཆགས་
ཤིང་མི་འཛིན་པར་ཡོངས་སུ་(༢༠༡ན)བཏང་བས་སྦྱིན་པའི་ཕ་རོལ་ཏུ་ཕྱིན་པའོ། །མ་ཚུལ་ཁྲིམས་ཀྱི་ཕ་
རོལ་ཏུ་ཕྱིན་པ་མི་དགེ་བའི་ལས་རྣམས་སྒོ་གསུམ་གྱིས་བསྡམས་པ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན
པའོ། །ཎི་བཟོད་པའི་ཕ་རོལ་ཏུ་ཕྱིན་པ་སྡུག་བསྔལ་རྣམ་རྟོག་གང་སྐྱེས་ཀྱང་མི་སྤོང་མི་བསྒྱུར་རང་ཤར་
རང་གྲོལ་བར་འཇོག་པ་ནི་བཟོད་པའི་ཕ་རོལ་ཏུ་ཕྱིན་པའོ། །པད་བརྩོན་འགྲུས་ཀྱི་ཕ་རོལ་ཏུ་ཕྱིན་པ་
གང་ཡང་སྤོང་ལེན་མེད་པར་མཉམ་པ་རིས་མེད་ལ་འཇོག་པ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །
བ 336 -



ཞལ་གདམས་ཟབ་དོན་ཆུང་ཚོའི་སྐོར།
མེ་བསམ་གཏན་གྱི་ཕ་རོལ་ཏུ་ཕྱིན་པ་སེམས་ཉིད་མ་བཅོས་རང་བྱུང་སྤྲོས་བྲལ་དུ་འཇོག་པ་ནི་བསམ་
གཏན་གྱི་ཕ་རོལ་ཏུ་ཕྱིན་པ་ཡིན་ནོ། །ཧཱུྃ་ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་ཐམས་ཅད་སྟོང་པ་ཉིད་སྨྲ་
བསམ་བརྗོད་མེད་ངང་དུ་ཤེས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ། །ཡི་གེ་དྲུག་པ་ཕ་རོལ་ཏུ་ཕྱིན་པ་
ནི་དུས་རྒྱུན་དུ་འདོན་པར་བྱའོ། །སྦྱིན་པས་སེར་སྣ་གྲོལ་ནས་ཡི་དྭགས་ཀྱི་སྐྱེ་སྒོ་གཅོད། ཚུལ་ཁྲིམས་
ཀྱིས་འཆལ་པ་གྲོལ་ནས་དུད་འགྲོའི་སྐྱེ་སྒོ་གཅོད། བཟོད་པས་ཁོང་ཁྲོ་གྲོལ་ནས་དམྱལ་བའི་སྐྱེ་སྒོ་
གཅོད། བརྩོན་འགྲུས་ཀྱིས་ལེ་ལོའི་དྲི་མ་དག་ནས་ལྷ་མ་ཡིན་གྱི་སྐྱེ་སྒོ་གཅོད། བསམ་གཏན་གྱིས་
གཡེང་བ་གྲོལ་ནས་ལྷའི་སྐྱེ་སྒོ་གཅོད། ཤེས་རབ་ཀྱིས་མ་རིག་པ་གྲོལ་ནས་མིའི་སྐྱེ་སྒོ་གཅོད། རྒྱལ་བུ་
ལྷ་སྲས་ལགས་ཕ་རོལ་ཏུ་ཕྱིན་པ་དྲུག་རྫོགས་ནས་འགྲོ་དྲུག་གི་སྐྱེ་སྒོ་གཅོད་པ། བྱང་ཆུབ་ཀྱི་ལམ་ལ་
བགྲོད་པ། སྐུ་གསུམ་གྱི་ས་ལ་ཕྱིན་པ། རྫོགས་པའི་སངས་རྒྱས་ཐོབ་པ། དུས་རྟག་ཏུ་ཡི་གེ་དྲུག་པ་ཟློས།
འགྲོ་བ་རིགས་དྲུག་གི་སྐྱེ་གནས་ཐུགས་རྗེ་ཆེན་པོའི་ཞིང་ཁམས་སུ་གྲོལ་བར་ཐེ་ཚོམ་མེད་དོ། །ལྷ་སྲས་
རྒྱལ་བུ་ལགས་རྒྱལ་སྲིད་ཆོས་ཀྱིས་ཐུལ་ཅིག །བྱས་པ་དོན་མེད་འཇིག་རྟེན་དྲེགས་པའི་རྒྱགས་ཆོས་
ཡིན་ནོ། །ཐུགས་རྗེ་ཆེན་པོའི་ལྟ་བ་ཕྱག་རྒྱ་ཆེན་པོའི་དོན་སྔགས་མཚན་ཉིད་གཉིས་སུ་མེད་པ་རྒྱལ་བུ་
ལ་གདམས་པ། ལྟ་(༢༠༡བ)བའི་གྲུབ་མཐའ་ཆེན་པོ་གསུམ་དང་སྒོ་བསྟུན་པའོ། །། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཆོས་སྐྱོང་བའི་རྒྱལ་པོ་ཐུགས་རྗེ་ཆེན་པོའི་
སྤྲུལ་པ་ རྗེ་སྲོང་བཙན་སྒམ་པོ་ལ། ལྷ་གཅིག་ཁྲོམ་པ་རྒྱན་གྱིས་གསེར་གྱི་མཎྜལ་ཁྲུ་གང་པ་ཅིག་ལ།
གཡུའི་རྒྱན་རིན་པོ་ཆེ་སྣ་བདུན་དུ་བྱས་པ་ཕུལ། འཇིག་རྟེན་གྱི་སྤྱན་གཟིགས་སྣ་ཚོགས་དྲངས་ཏེ་ཕྱག་
དང་བསྐོར་བ་བྱས་ནས། ཨེ་མ་ཧོ་རྗེ་རྒྱལ་པོ་རིན་པོ་ཆེ་སྤྲུལ་པའི་སྐུ། བདག་བུད་མེད་དུ་སྐྱེས་པས་སྐྱེ་
བ་དམན་པས། ལུས་འདི་ལ་བརྟེན་ནས་ཕྱི་མ་ལ་བྱང་ཆུབ་ཐོབ་པ་སྐྱེ་བ་འདི་ལ་གྲོལ་བ། འདི་དང་ཕྱི་
མའི་རྟེན་ས་ལྷ་ཐུགས་རྗེ་ཆེན་པོའི་གདམས་པ་ཅིག་ཐུགས་ལ་གདགས་འཚལ་ལོ་ཞེས་ཞུས་པས། སྤྲུལ་
པའི་རྒྱལ་པོས་བཀའ་སྩལ་པ་སྐལ་ལྡན་མ་ཉོན་ཅིག །ཆོས་ཉིད་བྱང་ཆུབ་སེམས་ཀྱི་དོན་ཅིག་མ་རྟོགས་
ན། སྐྱེ་བ་རྒྱལ་བུར་སྐྱེས་ཀྱང་ཕན་པ་མེད། སེམས་ཉིད་རིག་པ་རང་བྱུང་འདི་ངོ་ཤེས་ན་བུད་མེད་མ་
ལ་
- 337 -



མ་ཎི་བཀའ་འབུམ།
ཡིན་བྱང་ཆུབ་སེམས་མ་ཡིན། སེམས་ལ་དང་པོ་རྒྱུ་མེད་བར་དུ་རྐྱེན་མེད། ཐ་མ་དངོས་པོ་མེད་པས་སྟོང་
གསལ་རང་བྱུང་དུ་ཡེ་ནས་གནས་པ་དེ་ངོ་ཤེས་ནས་ཉམས་སུ་བླངས་པས། ལུས་མིར་འདུག་ཀྱང་སེམས་
སངས་རྒྱས་ཡིན། ཕྱི་མ་ལ་ཐུགས་རྗེ་ཆེན་པོའི་སྐུར་འགྱུར་བས་བྱང་ཆུབ་ཐོབ་པ་དེ་ཀ་ཡིན། ལྷ་ལྕམ་
ཐུགས་ལ་ཞོག་ལ་ཚེ་འདི་དང་ཕྱི་མའི་རྟེན་ས་ཐུགས་རྗེ་ཆེན་པོའི་གདམས་པ། ལྟ་བ་རྣལ་འབྱོར་བླ་ན་
མེད་པའི་རྒྱུད་དང་བསྟུན་ཅིག །སྒོམ་པ་ཐབས་ཀྱི་རྒྱུད་དང་བསྟུན་ཅིག །སྤྱོད་པ་ཤེས་རབ་ཀྱི་རྒྱུད་དང་
བསྟུན་ཅིག །དེ་ལ་ཐུགས་རྗེ་ཆེན་པོའི་ལྟ་བ་ནི། སྣང་སྲིད་ཡེ་ནས་མ་བཅོས་ཕྱག་རྒྱ་ཆེན་པོ་ཡིད་ལ་མི་
བྱེད་པ་ཡིན་ནོ། །ཐུགས་རྗེ་ཆེན་པོའི་སྒོམ་པའོ། །ཨོཾ་མ་ཎི་པདྨེ་ཧཱུཾ་ཞེས་པས་སྐད་ཅིག་གིས་བདག་ཐུགས
རྗེ་ཆེན་པོ་སྣང་ལ་རང་བཞིན་མེད་པ་གསལ་ལ་
ལ་རྟོག་པ་མེད་པ་ (༢༠༢ན)ཆོས་ཉིད་འོད་གསལ་ངང་དུ་
སྒོམ། ཐུགས་རྗེ་ཆེན་པོའི་སྤྱོད་པ་ནི། དབང་པོ་དྲུག་ཡུལ་ལ་མ་ཆགས་ཐབས་ཀྱི་སྤྱོད་པས། ལུས་ལ་
བདེ་བར་ཉམས་སུ་བླངས་སེམས་ལ་མི་རྟོག་པར་ཉམས་སུ་མྱོང་བས། དེ་ལ་མ་ཆགས་ཞེན་པ་མེད་པར་
སྤྱོད་པ་སྤྱོད་པའི་རྒྱལ་པོ་ཡིན་ནོ། །ལྷ་ལྕམ་ལྟ་བ་ཕྱག་རྒྱ་ཆེན་པོ་ཡིད་ལ་མི་བྱེད་པ། སྒོམ་པ་འོད་གསལ་
དྲི་མ་མེད་པ། སྤྱོད་པ་བདེ་གསལ་ཞེན་མེད། དེ་ལྟར་ཉམས་སུ་ལོང་ཁྲོམ་པ་རྒྱན་གྱི་མིང་འབོར། ལྷ་
ལྕམ་གྱི་རུས་འབོར། དེ་ལྟར་བྱས་ན་ཚེ་འདི་ལ་ཐུགས་རྗེ་ཆེན་པོས་བྱིན་གྱིས་བརླབས་ནས། ལུས་ལ་
བདེ་བ་རྒྱུན་མི་འཆད། ངག་ལ་ཆོས་སྤྱོད་རྒྱུན་མི་འཆད། སེམས་ལ་གསལ་སྟོང་རྒྱུན་མི་འཆད། ཚེ་ཕྱི་མ་
ལ་ནུབ་ཕྱོགས་བདེ་བ་ཅན་གྱི་ཞིང་ཁམས་སུ་པདྨ་ལ་བརྫུས་ཏེ་སྐྱེས་ནས་སངས་རྒྱས་པར་འགྱུར་རོ། །
ལྷ་ལྕམ་ཡིད་དགའ་བ་དང་སྤྲོ་བ་དང་ལྡན་པས། ཐུགས་རྗེ་ཆེན་པོ་སྒྲུབས་ཞེས་ལྷ་ལྕམ་ལ་རྒྱུད་སྡེ་ཆེན་པོ་
གསུམ་དང་བསྟུན་ནས་གདམས་པའོ།། །། ཞལ་གདམས་ཤིན་ཏུ་ཟབ་པ་ནང་གི་འཁོར་དགུ་གདམས་པའོ། །
བཀའ་ལ་བཏགས་ཀྱི་འཁོར་བརྒྱད་ལ་ཟབ་དོན་དུ་གསུངས་པ།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོ་ལ།
-338 -



ཞལ་གདམས་ཟབ་དོན་ཆུང་ཚོའི་སྐོར།
ཐོན་མི་སཾ་བྷོ་ཊས་འདི་སྐད་ཅེས་གསོལ་པ། སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་བྱིན་
གྱིས་བརླབས་པ། བདེ་བར་གཤེགས་པ་ཐམས་ཅད་ཀྱི་དགོངས་པ་ཐུགས་ལ་མངའ་བའི་ཐམས་
མཁྱེན་པ། ཆོས་ཐམས་ཅད་ཐུགས་རྗེ་ཆེན་པོ་གདམས་པ་ཚིག་གཅིག་གིས་བཟླ་བའི་ཆོས་ཅིག་ཞུ་འཚལ་
ཞེས་གསེར་གྱི་མཎྜལ་ཕུལ་ནས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ། ལོ་ཙཱ་བ་ཉོན་ཅིག །ཆོས་
ཀྱི་སྒོ་མོ་བརྒྱད་ཁྲི་བཞི་སྟོང་ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་གསུངས་ཏེ། ཉོན་མོངས་པ་
བརྒྱད་ཁྲི་བཞི་སྟོང་ཡང་འབྱུང་པོ་ངར་འཛིན་གྱི་ཤེས་པར་འདུས། ཆོས་ཀྱི་ཕུང་པོ་བརྒྱད་(༢༠༢བ)ཁྲི་
བཞི་སྟོང་ཡང་ཐུགས་རྗེ་ཆེན་པོའི་གདམས་པ་ཚིག་གཅིག་ཏུ་འདུས་སོ། །དེ་ལ་ཉོན་མོངས་པ་ཐམས་
ཅད་རྩ་བའི་འབྱུང་པོ་ངར་འཛིན་གྱིས་བདག་ཏུ་བཟུང་པས་རང་ངོ་རང་གིས་ཤེས་པར་འཁོར་བ་ཐོག་མ་
མེད་པར་འཁྱམས་པ་ཡིན་ནོ། །དེ་ལ་ཐུགས་རྗེ་ཆེན་པོའི་གདམས་པ་ཚིག་གཅིག་ནི་བདག་ཏུ་ལྟ་བ་
སྤངས་པའི་ཕ་རོལ་ན་ཆོས་བྱ་བ་མེད། །ང་བདག་གི་རྩ་བ་བདག་མེད་ཡིན། ང་ལ་བལྟས་པས་ང་མ་
གྲུབ་པ་བལྟ་བྱའི་ཡུལ་མ་གྲུབ། བདག་ལ་བལྟས་པས་བདག་མ་གྲུབ། ལྟ་བྱེད་ཀྱི་མཁན་པོ་མ་གྲུབ།
ཅིར་ཡང་མ་གྲུབ་གང་གི་ཡང་ངོས་གཟུང་མེད་པར་འདུག་པ་དེ་ཀ་རྟོགས་པ། དེ་མངོན་དུ་གྱུར་པ་ལ་འབྲས་
བུ་ཆོས་ཀྱི་སྐུ་ཞེས་བྱའོ། །དེ་རང་ལ་ཡེ་ནས་གནས་པ་ཡིན་ཡང་རང་ངོ་མ་ཤེས་པའི་དུས་
འི་དུས་སུ་འབྱུང་པོ་
ངར་འཛིན་གྱི་ཤེས་པ་འཁོར་བ་ན་གནས་པ་ཞེས་བྱའོ། །དེ་ངོ་ཤེས་ན་ཆོས་ཉིད་དོན་གྱི་ཐུགས་རྗེ་ཆེན་
པོ་རང་ངོ་རང་གིས་ཤེས་པ་ཡིན་ནོ། །འཁོར་བ་སྤངས་པའི་ལོགས་ན་སངས་རྒྱས་མེད་དེ། འཁོར་བའི་
རྩ་བ་ང་བདག་ཏུ་འཛིན་པ་ཡིན་ནོ། །བདག་གིས་འཛིན་པ་མེད་པ་རྫོགས་པའི་སངས་རྒྱས་ཡིན་ནོ། །ཇི་
ལྟར་འཛིན་པ་དེ་ལྟར་ཀུན་ནས་ཉོན་མོངས་བསྟན། །བདག་དང་བདག་གིར་མི་དམིགས་རྣམ་པར་བྱང་
བར་གསུངས། །ཆོས་ཐམས་ཅད་ཀྱི་རྩ་བ་གདམས་པ་ཚིག་གཅིག་པོ་དེར་འདུས་པས་དེ་ལྟར་ཤེས་པར་
གྱིས་ཤིག་ཅེས་གདམས་པས་ཐོན་མི་སཾ་བྷོ་ཊ་རང་གྲོལ་དུ་གྱུར་རོ། །ལྕི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་
པོ་ལ། ལྷ་ལུང་དཔལ་གྱིས་གསེར་གྱི་མཎྜལ་ཁྲུ་གང་པ་ཅིག་ལ་རིན་པོ་ཆེ་སྣ་ཚོགས་ཀྱི་རྒྱན་བཀོད་ནས་
- 339 -



མ་ཎི་བཀའ་འབུམ།
ཕུལ་ཏེ། ཨེ་མ་ཧོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྲས་ཀྱི་ཐུ་བོ། འཕགས་པ་
སྤྱན་རས་གཟིགས་ཀྱི་སྤྲུལ་པ་རྗེ་མངའ་བདག་ཆེན་པོ་ལགས། ཆོས་ཐམས་ཅད་(༢༠༣ན)ཀྱི་ཚིག་གང་
དུ་འདུས་དོན་གང་ལ་འདུས། ཉམས་སུ་ཇི་ལྟར་བླང་ཞེས་གསོལ་པས། སྤྲུལ་པའི་རྒྱལ་པོས་བཀའ་སྩལ་
པ། ཆོས་ཐམས་ཅད་ཀྱི་ཚིག་ནི་ཨོཾ་མ་ཎི་པདྨེ་ཧཱུྃ་ཞེས་པ་རྡོ་རྗེའི་སྙིང་པོ་ཡི་གེ་དྲུག་པ་འདུས་ཏེ། ཨོཾ་ནི་སྐུ་
ལྔ་ཡེ་ཤེས་ལྔ་ཡིན་ཏེ་རྟོགས་པས་ཡར་སངས་རྒྱས་པའི་ཡི་གེ །མ་འཁོར་བ་སྐྱེད་པར་བྱེད་པའི་གཞི་ཡིན་
པས་མ་རྟོགས་ན་འཁོར་བར་འཁྱམ་པའི་ཡི་གེ །ཎི་མ་རྟོགས་ན་འཁོར་བའི་རྩ་བ་མ་རིག་པ་ཡིན་ན་
ལོག་པས་ཆོས་ཐམས་ཅད་བདག་མེད་དུ་རྟོགས་ཏེ་འཁོར་བ་ནས་སངས་རྒྱས་སུ་ལོག་པའོ། །པད་ནི་ཕྱི་
གཟུང་བའི་ཡུལ་དང་ནང་འཛིན་པའི་སེམས་ཀྱི་རྟོག་པ་གཅོད་པའོ། །མ་ནི་རྣམ་པར་རྟོག་པ་བུད་ཤིང་
དང་འདྲ་བ་དེ་སྲེག་པར་བྱེད་པའོ། །ཧཱུཾ་ནི་དུག་གསུམ་མམ་རྣམ་པ་ལྔ་ཆོས་ཉིད་མི་འགྱུར་བའི་ཡེ་ཤེས་
ལྔས་བཏུལ་ཏེ་རང་བྱུང་ངོས་ཀྱི་སྐུར་སངས་རྒྱས་པ་ཡིན་ནོ། །ཆོས་ཐམས་ཅད་ཀྱི་དོན་ཐུགས་རྗེ་ཆེན་
པོའི་དགོངས་པར་འདུས་ཏེ། བདེ་བར་གཤེགས་པ་ཆོས་སྐུ་ཐིག་ལེ་ཉག་གཅིག་ཡིན་ནོ། །དེ་ཡང་ཐིག་
ནི་མི་འགྱུར་ཆོས་ཉིད་ཀྱི་གཞི་མ་ངོ་བོ་སྟོང་པར་གནས་པའོ། །ལེ་ནི་སྟོང་པ་ལ་ཡེ་ཤེས་ཀྱི་རྩལ་མ་
འགགས་པར་གསལ་བའོ། །ཉག་གཅིག་ནི་སྟོང་གསལ་གཉིས་མེད་རང་བྱུང་གི་ཡེ་ཤེས་ཡིན། །བདེ་
བར་གཤེགས་པ་ཐམས་ཅད་ཀྱི་དགོངས་པ་དེ་ཡིན། །བདེ་གཤེགས་སྙིང་པོས་འགྲོ་བ་ཡོངས་ལ་ཁྱབ་པ་
ཡང་དེ་ཡིན་ནོ། །ཆོས་ཐམས་ཅད་ཀྱི་དོན་ཐིག་ལེ་ཉག་གཅིག་ལ་འདུས་སོ། །ཉམས་སུ་བླང་བའི་ཐབས་
ནི་སངས་རྒྱས་ཀྱི་ཐུགས་དང་སེམས་ཅན་གྱི་སེམས་དབྱེར་མེད་གཅིག་ཡིན་ནོ། །ཆོས་ཉིད་གསལ་སྟོང་
མ་འགགས་པར་རང་བྱུང་དུ་འཆར་བ་དེ་སངས་རྒྱས་ཀྱི་དགོངས་པ་ཡིན་པས་ཉམས་སུ་བླངས། རྣམ་
རྟོག་གི་འགྱུ་བྱེད་འདི་སེམས་ཡིད་ཀྱིས་སྐྱེད་པ་ཡིན་པས་རང་གྲོལ་དུ་བཞག་གོ །རྣམ་(༢༠༣བ)ཤེས་ཡེ་
ཤེས་སུ་ཤར་བ་སངས་རྒྱས་ཀྱི་ཐུགས་དང་སེམས་ཅན་གྱི་སེམས་ནི་དབྱེར་མེད་ཐུགས་རྗེ་ཆེན་པོའི་
དགོངས་པ་ཡིན་ནོ། །ཉམས་སུ་དེ་ལྟར་ལོངས་ཤིག །ལོ་ཙྪ་བས་ཆོས་ལ་ཚིག་དོན་གཉིས་སུ་མེད་པ་ལ་
དེ་ལྟར་མ་ཤེས་པས་ཚིག་གི་ལོ་མ་བཏགས་པ་ཡིན་པས་ཟད་པ་མེད། དོན་གྱི་སྙིང་པོ་དེས་མཚོན་ཏེ་
- 340 -



ཞལ་གདམས་ཟབ་དོན་ཆུང་ཚོའི་སྐོར།
མཐར་ཐུག་པ་མེད་དོ། །ཉམས་སུ་བླང་རྒྱུ་ཆོས་དང་སེམས་ལས་མེད། །སེམས་དང་ཆོས་འདྲེས་ན་ཆོས་
ཀྱི་ཉམས་ལེན་ཡིན། རྩ་བ་ཧྲིལ་གྱིས་དྲིལ་བ་ལ་དེ་ལས་མེད་ཅེས་གདམས་པས། ལྷ་ལུང་རྡོ་རྗེ་དཔལ་
ཆོས་དང་སེམས་སུ་འདྲེས་ཏེ་རང་གྲོལ་དུ་གྱུར་ཏོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོ་ལ་
གསེར་གྱི་མཎྜལ་རྒྱལ་སྲིད་སྣ་བདུན་གྱིས་བརྒྱན་པ་ཕུལ་ནས། ལོ་ཙཱ་བ་ཨ་ཙརྱ་ཨ་ལོ་ཀས་ཞུས་པ། ཨེ་
མ་ཧོ་འགྱུར་མེད་རྡོ་རྗེའི་སྐུ། །འགག་མེད་ཆོས་ཀྱི་གསུང་ཐམས་ཅད་མཁྱེན་པའི་ཐུགས། །ཆོས་ཐམས་
ཅད་ཀྱི་དོན་གར་འདུས། ཐུགས་རྗེ་ཆེན་པོའི་དོན་གང་འདུས། ཉམས་སུ་བླང་བའི་ཐབས་གང་ལགས་
བྱང་ཆུབ་སེམས་དཔས་བཤད་དུ་གསོལ་ཞེས་ཞུས་པས། སྤྲུལ་པའི་རྒྱལ་པོས་བཀའ་སྩལ་པ། ཆོས་
ཐམས་ཅད་ཀྱི་དོན་ནི་ཚིག་དང་ཡི་གེ་ཐམས་ཅད་བཏགས་པ་དང་། །མིང་དང་དཔེའི་ཆོས་ཡིན་ཏེ་དེ་ལ་
མཐར་ཐུག་པ་མེད། ས་གཞི་ལ་ཤོག་བུ་བྱས། རྒྱ་མཚོ་ལ་སྣག་ཚ་བྱས། ནགས་ཚལ་ལ་སྨྱུ་གུ་བྱས། འགྲོ་
ས་ཅད་ཀྱིས་ཡིག་མཁན་བྱས་ནས་བྲིས་ཀྱང་། ཚིག་དང་ཡི་གེའི་ཚོགས་ཟད་པར་མི་འགྱུར། དེ་
ཐམས་ཅད་ཡང་དག་པའི་དོན་མཚོན་པར་བྱེད་པའི་ཐབས་ཡིན་པས་དེ་ལ་མཐར་ཐུག་པ་མེད་དོ། །དེ་
ཡང་ཆོས་དང་སེམས་གཉིས་ཐ་མི་དད་པར་གནས་ཏེ། ཡང་དག་པའི་དོན་དེ་ལོགས་ནས་མེད་སེམས་
ཉིད་མ་བཅོས་ཅིའི་ངོ་བོར་ཡང་མ་(༢༠༤ན)གྲུབ། སྨྲར་མེད། བསམ་དུ་མེད། བརྗོད་དུ་མེད། རང་བྱུང་།
རང་གསལ་དེ་ལ་མིང་དུ་བཏགས་ནས་ཆོས་ཀྱི་དབྱིངས་ཞེས་བྱ། དེ་ལ་ཚིག་དང་ཡི་གེ་ཡང་མེད་པས་
ཆོས་ཐམས་ཅད་ཀྱི་རྩ་བ་ཆོས་ཀྱི་དབྱིངས་ལ་འདུས་སོ། །ཐུགས་རྗེ་ཆེན་པོའི་དོན་ནི་ཆོས་ཉིད་དོན་གྱི་
ཐུགས་རྗེ་ཆེན་པོ་ལ་འདུས། དེ་ཡང་ལོགས་ན་མེད་དེ། རང་གི་སེམས་ཉིད་ཐུགས་རྗེ་ཆེན་པོའི་ངོ་བོར་
གནས་སོ། །སེམས་སྐྱེ་མེད་སྟོང་པ་ཆོས་ཀྱི་སྐུ། རང་བྱུང་རང་གསལ་དེ་རང་གིས་ངོ་ཤེས་པར་བྱས་ནས།
ཉམས་སུ་མྱོང་ན། ཐུགས་རྗེ་ཆེན་པོའི་དོན་དེ་ཀར་འདུས་སོ། །ཐུགས་རྗེ་ཆེན་པོ་ཉམས་སུ་བླང་ཐབས་ནི།
རང་ལུས་ཐ་མལ་དུ་མི་བཞག་ཐུགས་རྗེ་ཆེན་པོའི་སྐུ་སྣང་སྟོང་དུ་སྒོམ། ངག་ཐ་མལ་དུ་མི་བཞག་ཨོ་མ་
ཎི་པདྨེ་ཧཱུཾ། གསུང་གྲག་སྟོང་དུ་བཟླས། ཡིད་ཐ་མལ་དུ་མི་བཞག་སེམས་བདེ་སྟོང་གི་ངང་ལ་བཞག་
བ་ཐམས་
- 341 -



མ་ཎི་བཀའ་འབུམ།
ཐུགས་རྗེ་ཆེན་པོའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་གཉིས་སུ་མེད་པར་ཡེ་གདོད་མ་
ནས་གནས། ལྷུན་གྱིས་གྲུབ། ཐུགས་རྗེ་ཆེན་པོ་ལོགས་ནས་མ་ཚོལ་ཅིག་ཅེས་གདམས་པས། ལོ་ཙཱ་བ་
ཨ་ཙརྱ་ཨ་ལོ་ཀ་ལུས་མ་བོར་བར་ཐུགས་རྗེ་ཆེན་པོའི་སྐུ་གསུང་ཐུགས་སུ་གྲོལ་ལོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོ་ལ་ནང་གི་བློན་པོ་སྣ་ཆེན་པོས་གསེར་དངུལ་སྐྱོགས་གང་ཕུལ་ཏེ། ཕྱག་དང་
བསྐོར་བ་བྱས་ནས། ཨེ་མ་ཧོ་མངའ་བདག་ཆེན་པོ་ལགས། བྱང་ཆུབ་སེམས་དཔའ་བདག་ན་སོ་རྒས།
ཤེས་པ་རྨོངས་། ཆོས་མ་ཐོས། འཁོར་བའི་ལས་ཀ་ལ་མི་ཚེ་ཟད་པས། རྒན་པོ་འཆི་ཁ་མའི་ཆོས་སྐྱེ་ཤི་རྩད་
ནས་གཅོད་པ། ཐུགས་རྗེ་ཆེན་པོའི་གདམས་པ་ཚིག་གསུམ་ཞུ་འཚལ་ཞེས་གསོལ་པས། ཆོས་སྐྱོང་བའི་
(༢༠༤བ)རྒྱལ་པོས་བཀའ་སྩལ་པ། ཞང་བློན་རྒན་པོ་ཉོན་ཅིག །རིག་པ་བྱང་ཆུབ་ཀྱི་སེམས་ལ་སྔོན་ཐོག་
མ་མེད་པ་ནས་ད་ལྟ་ཡན་ཆད་ལ་རྒས་ཤིང་རྒུད་པ་མེད་པར་གནས། ད་ལྟའི་འབྱུང་བ་རྒས་པས་སེམས་
ལ་ཕན་མ་བཏགས། གནོད་པ་མ་བསྐྱལ། ཆོས་ཉིད་བྱང་ཆུབ་ཀྱི་སེམས་ཆོས་ཀྱི་སྐུ་ལ་གསལ་འགྲིབ་
མེད། སེམས་གསལ་བས་སེམས་ཀྱི་རྟེན་འབྱུང་བ་ཆགས་པ་ཡིན། འབྱུང་བའི་རྟེན་ལུས་སེམས་ཅན་མ་
བཅོས་རང་སར་ཞོག །ཆོས་ཉིད་ཡང་དག་པའི་དོན་ལ་བསྟན་ཞིང་བཤད་དུ་མེད་པས་ཆོས་ལ་ཐོས་པ་
བྱར་མེད། འཁོར་བ་སྤང་མི་དགོས། འཆི་ཁར་གདམས་པ་འདི་ཉམས་སུ་ལོང་མཛོད། སྐྱེ་ཤི་རྩད་ནས་
གཅོད་པའི་ཇོ་བོ་ཐུགས་རྗེ་ཆེན་པོའི་གདམས་པ་ཚིག་གསུམ་ལ། །ལུས་ལྷར་གསལ་བ། ངག་སྔགས་སུ་
གསལ་བ། ཡིད་ཆོས་ཉིད་དུ་གསལ་བའོ། །ལུས་ལྷར་གསལ་བ་ནི་ཐུགས་རྗེ་ཆེན་པོ་སྐད་ཅིག་དྲན་
རྫོགས་སུ་སྒོམ། གསལ་དང་མི་གསལ་མེད། སྣང་ལ་རང་བཞིན་མེད། ངོ་བོ་སྟོང་པ། ངག་ཨོཾ་མ་ཎི་པདྨེ་
ཧཱུྃ་ཞེས་གྲགས་ཀྱང་སྟོང་པའི་ངང་ལས་བྱུང་ནས་སྟོང་པའི་ངང་དུ་ཐིམ། ཡིད་ནི་སྟོང་གསལ་ཆོས་ཉིད་
རང་བྱུང་ངང་ལ་ཞོག །ཟབ་མོ་སྤྱོད་པའི་ལྟ་སྒོམ་སྤྱོད་པ་གསུམ་ལ། ལྟ་བ་མ་བཅོས་སྟོང་གསལ་མཐའ་
དང་བྲལ། སྒོམ་པ་སྟོང་གསལ་བྱིང་རྒོད་སྐྱོན་དང་བྲལ། སྤྱོད་པ་བྱ་བྲལ་བྱེད་སྤྱོད་སྐྱོན་དང་བྲལ། འདི་
ལྟར་ཉམས་སུ་ལོང་། རྒས་ཁར་ཐུགས་རྗེ་ཆེན་པོར་འགྱུར་རོ། །སྐྱེ་ཤི་རྩད་ནས་གཅོད་འཁོར་བར་སྐྱེ་
- 342 -



ཞལ་གདམས་ཟབ་དོན་ཆུང་ཚོའི་སྐོར།
དོགས་མེད། རྒས་ནས་ཆོས་མེད་མདོ་མེད་སྟོང་ལོག་ཡིན། །རྒས་ཁར་ཆོས་དང་ཕྲད་ན་མདོ་ཅན་ཕོ་རྒོད་
ཡིན། །ཞང་བློན་ཆེན་པོའི་ཐུགས་ལ་དེ་ལྟར་ཞོག །ཅེས་གདམས་སོ། །སྤྱི། །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོ་ལ་ཕྱིའི་བློན་པོ་ཁྱུང་པོ་དཔུང་བཏང་(༢༠༥ན)བཟུང་རྗེས་གསེར་ཕྱེ་བྲེ་གང་ཕུལ། །འབྲས་ཆང་
དིང་བ་བསེ་ཕོར་བཀང་ནས་དྲངས་ཏེ། ཨེ་མ་ཧོ། ཐུགས་རྗེ་ཆེན་པོའི་སྤྲུལ་པ་བདག་ཡབ་ནས་ཀྱི་སྐུ་
གཉེར་བ་ལགས་པས། རྒྱལ་སྲིད་ཀྱི་སྐུ་གཉེར་ལ་མི་ཚེ་ཟད་པས། བདག་ངན་སོང་དུ་མི་ལྟུང་བར་བྱང་
ཆུབ་ཏུ་བློ་བདེ་འབོལ་ལེ་བའི་ལྷ་ཐུགས་རྗེ་ཆེན་པོའི་གདམས་པ་ཅིག་ཞུ་འཚལ་ཞེས་ཞུས་པས། སྤྲུལ་
པའི་རྒྱལ་པོས་གདམས་པ་གནང་བ། བློན་པོ་ཆེན་པོ་ཉོན་ཅིག །ནོར་སེར་སྣའི་རྒྱུ་ཡིན་ནོ་རྫས་ཀྱི་ཆགས་
ཞེན་སྐྱུངས། ཟས་འཛད་པ་ཡིན་ལྟོ་རྒྱབ་ཀྱི་ཆེད་མ་བྱེད། མི་ཚེ་གཡར་པོ་ཡིན་ཚེ་འདིའི་ཕྱིར་དུ་སྡིག་
མ་སོག །སྣང་སྲིད་སྒྱུ་མ་ཡིན། སྒྱུ་ལུས་འཆི་བ་ཡིན། ཚེ་འདི་ལ་བློ་མ་ལོག་ངན་སོང་ལས་འགྲོ་ས་མེད་
པས། སྔ་མའི་ལས་ངན་ལ་འགྱོད་པ་བསྐྱེད། ད་བྱང་ཆུབ་གནས་སུ་བློ་བདེ་བ་ལ་བྱང་ཆུབ་ཀྱི་སེམས་
སྦྱོང་དགོས་པས། དེའི་སྔོན་དུ་སེམས་ཅན་ལ་སྙིང་རྗེ་སྒོམ་དགོས། འཁོར་བའི་སེམས་ཅན་སྡུག་བསྔལ་
བ་འདི་རྣམས་སྙིང་རེ་རྗེ་ན། འདི་རྣམས་སྡུག་བསྔལ་དང་བྲལ་ན་ཅི་མ་རུང་སྙམ་པ་རུས་མིག་ནས་མཆི
མ་འོང་བ་ཙམ་སྒོམ། རང་ཡང་འཁོར་བའི་ལས
པས་ཀ་ལ་ཞེན་ནས་འཁོར་བར་འཁྱམས་ནས་སྡུག་བསྔལ་
ལས་ཐར་བ་འདི་ཁོ་ན་སྙིང་རྗེ་སྙམ་པ་མཆི་མ་འོང་བ་ཙམ་པ་བསམ། དེ་ནས་ལྷ་ཐུགས་རྗེ་ཆེན་པོ་མདུན་
གྱི་ནམ་མཁའ་ལ་བསམས་ལ་མོས་པ་དང་གུས་པ་ཆེན་པོ་བསྐྱེད་ལ། ངའི་མགོན་སྐྱབས་བྱེད་པ་ཐུགས་
རྗེའི་བདག་པོ་ཁྱེད་ལས་མེད་པས། ཁྱེད་ཀྱིས་ཐུགས་རྗེས་ཟུངས་ཤིག་སྙམ་དུ་བསམས་ལ། སྙིང་པོ་ཡི་
གེ་དྲུག་པས་གསོལ་བ་གདབ། ཨོཾ་མ་ཎི་པདྨེ་ཧཱུྃ་ཞེས་བཟླས་པས། ཚེ་འདི་ལ་སྡིག་པ་ཟད་ནས་ཕྱི་མ་ལ་
ཐུགས་རྗེ་ཆེན་པོས་རྗེས་སུ་བཟུང་ནས། བྱང་ཆུབ་གནས་སུ་བློ་བདེ་བར་གནས་པར་
འགྱུར་རོ་ཞེས་
བཀའ་སྩལ་པས། ཁྱུང་པོ་སྡིག་པ་བྱང་བའི་རྟགས་ཐོན་ནོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་(༢༠༥བ)ལོ། །ཐུགས་རྗེ་ཆེན་པོའི་སྤྲུལ་པ་ཆོས་
- 343 -



མ་ཎི་བཀའ་འབུམ།
བཅག
སྐྱོང་བའི་རྒྱལ་པོ་སྲོང་བཙན་སྒམ་པོ་ལ། ཕྱི་འཁོར་བ་སྦ་འབྲོང་བཤོར་མདོ་བཙན་བྱ་བ། རྒྱལ་པོ་གནམ་
རི་སྲོང་བཙན་གྱི་དུས་སུ་བྱང་གངས་ལྷ་རོང་དུ་རྒྱལ་པོའི་ཕོ་བྲང་མཛད་པའི་ཚེ་ཕུང་གཡག་ཐལ་ཁ་རུ་
རིངས་བསད། བྱང་གཡག་མང་པོ་དང་། མི་མང་པོ་བསད་ནས་ཆད་པ་གཅོད་པའི་གཤེད་མ་བྱས་པ་དེ་
ཕྱིས་རྒས་ནས། རྒྱལ་པོ་སྲོང་བཙན་སྒམ་པོ་ལ་བཏུད་དེ། བདག་གིས་གནམ་རི་སྲོང་བཙན་གྱི་བཀའ་མ་
།སྡིག་པའི་ལས་ཀ་མང་པོ་བྱས། ད་ནི་རྒས་ནས་འཆི་ཁ་མར་གྱུར་ནས་དམྱལ་བ་བྱ་བར་འགྲོ་
དགོས་ཟེར་བས། དེར་མི་འགྲོ་བ་ཅིག་ཞུ་འཚལ་ཞེས་མཆི་མ་མང་པོ་ཕྱུང་ནས་ཞུས་པས། སྤྲུལ་པའི་
རྒྱལ་པོས་བཀའ་སྩལ་པ། མདོ་བཙན་ཉོན་ཅིག་སྡིག་པ་རྩད་ནས་འབྱིན་པར་བྱེད་པ་ཐུགས་རྗེ་ཆེན་པོའི་
གསུང་ༀ་མ་ཎི་པདྨེ་ཧཱུཾ་ཞེས་པ་འདི་ཟློས་ཤིག །སྡིག་པ་མཚམས་མེད་པ་བྱས་པ་ཡང་འདིས་བྱང་ཤིང་དག་
པར་འགྱུར་རོ། །ལུས་ཐུགས་རྗེ་ཆེན་པོར་བསྐྱེད། ཡིད་གསལ་སྟོང་འཛིན་མེད་ལ་ཞོག་ཅིག །དགེ་བ་ལ་
བསོད་ནམས་དང་སྡིག་པ་ལ་རྣམ་སྨིན་འོང་བར་མ་འཛིན། དགེ་སྡིག་ཏུ་འཛིན་མཁན་རང་གི་སེམས་ཡིན་
ནོ། །སེམས་སྟོང་པ་ཉིད་དེ་ལ་དགེ་སྡིག་གིས་མ་གོས་དག་པར་ཤེས་པར་གྱིས། སེམས་ཀྱི་འཁྲུལ་སྣང་
ཡིན། དམྱལ་བའི་རྒྱུ་མེད་ཅིང་དངོས་པོ་མེད་སེམས་སྟོང་གསལ་འཁྲུལ་མེད་ལ་ཞོག །དམྱལ་བར་འགྲོ་
དོན་མེད། ལྷ་ཐུགས་རྗེ་ཆེན་པོ་ལ་སྐྱབས་སུ་སོང་། སྙིང་པོ་ཡི་གེ་དྲུག་མ་ལ་གསོལ་བ་ཐོབ་སྡིག་པ་ཕྱགས་
མས་བཏབ། ངན་སོང་སྐྱེ་སྒོ་བཅད། སྐུ་གསུམ་སངས་རྒྱས་ཐོབ། འཆི་བ་ལ་བྲོད་པ་སྐྱེད་ཅེས་གསུངས་
ནས་བཀའ་བཏགས་སོ། །སྡིག་པོ་ཆེ་ཅིག་ཅར་དུ་སངས་རྒྱས་པའི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་(༢༠༦ན)པོའི་སྤྲུལ་པ་རྒྱལ་
པོ་སྲོང་བཙན་སྒམ་པོ་ལ། ནང་གི་བློན་པོ་མགར་སྟོང་བཙན་ཡུལ་ཟུངས་ཀྱིས། རྟ་མོག་རོ་གཡུ་སེང་ལ་
དར་གྱི་སྟན་ཟ་འོག་སྣ་ཚོགས་རིས་བསྟད། སེང་ལྡེང་སྒ་བཀྲ་བསྟད། རིན་པོ་ཆེ་མཆོང་གི་མཐུར་སྲབ་
བཅུག་དར་ཡུག་གི་མཐུར་མདའ་བྱས་ནས་རྗེའི་ཕྱག་ཏུ་ཕུལ་ཏེ། རྗེ་ལྷ་གཅིག་ལགས་བདག་རྗེའི་ཞབས་
ཏོག་ལ་བཀའ་སྩལ་ནས་གསུང་སྡོད་བགྱིས་པས། གཡོ་ཁྲམ་སྡིག་ལས་སུ་སོང་བས། སྡིག་པ་འབྱང་
བའི་ཐབས་སུ་ཐུགས་རྗེ་ཆེན་པོའི་གདམས་པ་ཅིག་ཞུ་འཚལ་ཞེས་ཞུས་པས། རྗེས་བཀའ་སྩལ་པ་སྟོང་
- 344 -



ཞལ་གདམས་ཟབ་དོན་ཆུང་ཚོའི་སྐོར།
བཙན་ཉོན་ཅིག །སྡིག་པ་སྟོབས་བཞིའི་སྒོ་ནས་བཤགས་དགོས། སྟོབས་བཞི་ནི། རྟེན་གྱི་སྟོབས་
དང༌། སུན་འབྱིན་པའི་སྟོབས་དང་། གཉེན་པོའི་སྟོབས་དང་། སོར་ཆུད་པའི་སྟོབས་སོ། །དང་པོ་རྟེན་གྱི་
སྟོབས་ནི་ཐུགས་རྗེ་ཆེན་པོ་མདུན་གྱི་ནམ་མཁའ་ལ་སྤྱན་དྲོངས་ལ་མོས་གུས་ཀྱི་གདུང་བ་ཆེར་གྱིས་ཤིག །
གཉིས་པ་སུན་འབྱིན་པའི་སྟོབས་ནི་རང་གིས་སྡིག་པ་བྱས་པ་རྣམས་ལ་གནོང་འགྱོད་དྲག་པོ་མཆི་མ་
འོང་བ་ཙམ་བྱའོ། །གསུམ་པ་གཉེན་པོའི་སྟོབས་ནི་སྡིག་པ་ལྕེ་ཐོག་ཏུ་བསྡུས་ནས། ཨོཾ་མ་ཎི་པདྨེ་ཧཱུཾ་ཞེས་
བཟླས་པས་བྱེ་མ་ལ་ཆུ་བརྒྱབ་པ་ལྟར་ཧ་ར་ར་སོང་ནས་ཟད་པར་བསམ་མོ། །མདུན་གྱི་ཐུགས་རྗེ་ཆེན་
པོའི་སྐུ་གསུང་ཐུགས་ལས་འོད་ཟེར་བྱུང་ནས། བདག་གི་ལུས་ངག་ཡིད་གསུམ་ལ་ཕོག་པས། ལུས་ངག་
ཡིད་གསུམ་གྱི་སྡིག་པ་ཐམས་ཅད་དཀར་སངས་ལ་དག་པར་བསམ། བཞི་པ་སོར་ཆུད་པའི་སྟོབས་ནི་
ཁྲུས་བྱས་པ་དང་། ལུས་ལ་རྣག་ཁྲག་ཟག་པ་དང་གོས་དྲི་མ་མེད་པ་གྱོན་པ་ལ་སོགས་པ་རྨིས་ན་སྒྲིབ་པ་
དག་པའི་རྟགས་ཡིན་ནོ། །བློན་པོ་ཆེན་པོ་སྡིག་པ་ཕྱགས་མས་འདེབས། ངན་སོང་གི་སྐྱེ་སྒོ་གཅོད། བྱང་
ཆུབ་ཀྱི་ལམ་སྣ་འདྲེན་པས་ཐུགས་འཆོར་མི་འཚལ་ཡི་གེ་དྲུག་པ་ཟློས་ཞེས་གདམས་པས། བློན་པོ་
མགར་སྡིག་(༢༠༦བ)པ་ཟད་པའི་རྟགས་ཐོན་ནོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །རྗེ་སྲོང་བཙན་སྒམ་པོ་ལ་བཀའི་ཕྱག་ཚང་
བ་འབྲེ་སེ་རུ་གུང་སྟོན་གྱིས། གཡུ་དམར་པོ་རྐང་ཆོག་དང་མེ་ལྷ་འོད་འབར་གཉིས་ལ་དར་གྱི་ཐག་པ་
བཏགས་ནས་རྗེ་ལ་ཕུལ་ཏེ། ལྷ་གཅིག་ལགས་བདག་འཆི་བ་ལ་ནི་འཇིགས་པས་ཕྱི་མ་ལ་ངན་སོང་དུ་
མི་ལྷུང་བར། རྗེའི་སྐྱབས་འོག་ཏུ་ཚུད་པ་ཅིག་ཞུ་འཚལ་ཞེས་ཞུས་པས། རྗེའི་ཞལ་ནས་སེ་རུ་གུང་སྟོན་
ཁྱོད་ཁོ་བོ་རྒྱལ་པོ་ཡིན་སྙམ་ན། ང་ནི་ཐུགས་རྗེ་ཆེན་པོ་སྤྱན་རས་གཟིགས་དངོས་ཡིན་ནོ་གསུངས་ནས་
དབུའི་དར་ཐོད་བཤུས་ཏེ་ཞལ་བཅུ་གཅིག་དངོས་སུ་བསྟན་ནས། ཨོཾ་མ་ཎི་པདྨེ་ཧཱུཾ། འདི་ཟློས་དང་། ངན་
སོང་དུ་སྐྱེ་དོགས་མེད་ཀྱིས་གསུངས་ནས་སྐུ་ལས་འོད་ཟེར་གྱི་བཀྱེ་སྟེ་སེ་རུ་གུང་སྟོན་ལ་ཕོག་པས།
ལུས་ངག་ཡིད་གསུམ་གྱི་སྒྲིབ་པ་བྱང་ནས་དུས་རྟག་ཏུ་ཐུགས་རྗེ་ཆེན་པོ་དངོས་སུ་མཐོང་ནས། འདི་ཕྱི་
ཐམས་ཅད་དུ་ཐུགས་རྗེ་ཆེན་པོ་དང་མི་འབྲལ་བར་གྱུར་ཏོ། །སྤྱི།། །། བརྒྱད་པོ་དེ་བཀའ་ལ་བཏགས་ཀྱི་འཁོར་
- 345



མ་ཎི་བཀའ་འབུམ།
བརྒྱད་ལ་ཟབ་དོན་དུ་གསུངས་པ་ཡིན་ནོ། །
ཐུན་མོང་གི་ཟབ་དོན་ཞལ་གདམས་ལྔ།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ཕྱག་འཚལ་ལོ། །ཐུགས་ རྗེ་ཆེན་པོའི་སྤྲུལ་པ་རྒྱལ་པོ་སྲོང་
བཙན་སྒམ་པོའི་ཞལ་གདམས། ཆོས་ལ་བློ་ཞུགས་པའི་གང་ཟག་གིས་ཆོས་བྱེད་དགོས་ཏེ། དེ་ལ་བལྟ་
ཐབས་རྣམ་པ་གསུམ་ནི། ཐག་རིངས་སུ་འགྲོ་ན་ཁྱེར་རྒྱུ་ཅི་འདུག་བལྟ། གཅིག་པུར་འདུག་ན་རང་གི་
སེམས་ལ་བལྟ། མང་པོའི་ནང་ན་འདུག་ན་ངག་ལ་བལྟའོ། །དེ་ལ་ཐག་རིངས་སུ་འགྲོ་བ་ནི་འཆི་བ་ལ་
ཟེར་ཏེ། རང་གི་ལུས་འདི་དཔེར་ན་གད་ཁའི་སྡོང་པོ་དང་འདྲ་བས། ལུས་སེམས་ནམ་འབྲལ་ཆ་མེད།
སྟོན་ཀའི་ཤིང་གི་ལོ་འབྲས་དང་འདྲ་བས་འཆི་བར་ངེས་པ་ཡིན། སོས་ཀའི་མེ་ཏོག་དང་འདྲ་སྟེ་ཚེ་ལ་
ལོང་མེད། དེ་ཡང་འཆི་བ་ལ་ངེས་པ་མེད་དེ་ལ་ལ་མའི་(༢༠༧ན)མངལ་དུ་འཆི། ལ་ལ་སྐྱེས་མ་ཐག་ཏུ་
འཆི། ལ་ལ་བྱིས་པ་དང་དར་མ་ལ་འཆི། ལ་ལ་རྒས་འཁོགས་ལ་འཆིའོ། །དེ་ལ་འཆི་བ་ལ་བྱ་སྐྱེལ་བ་
ཡང་བསྟུད་མར་འོང་སྟེ། ཡུལ་མི་ཤི་བ་དང་ཉེ་དུ་ཤི་བ་དང་ཟླ་གྲོགས་དང་བྲལ་བ་དང་། རང་གི་མགོ་
ལུས་ལ་སྐུ་དཀར་དང་གཉེར་མ་བྱུང་བ་དང་ཁའི་སོ་བུད་པ་དང་། ལུས་ཀྱི་སྟོབས་ཤོར་བ་ལ་སོགས་པ་
རྣམས་འཆི་བའི་བྱ་སྐྱེལ་ཡིན་ནོ། །དེའི་དུས་སུ་ཇི་ཙམ་ཡོད་ཀྱང་འཇོག་སྟེ། བུ་ཁྱོ་ཡོད་ཀྱང་འགྲོགས་
དབང་མེད། ནོར་རྫས་ཡོད་ཀྱང་ཁྱེར་དབང་མེད་དོ། །འཇིག་རྟེན་པ་བུ་ལ་ཕོག་པ་ལ་བཟང་བར་བྱེད་དེ་
བུས་ཀྱང་ལུས་ལ་དགྲ་ལན་ལྔ་ཙམ་བྱས་ཏེ། དང་པོ་ལུས་ལ་ན་ཚས་བཙའ་རྫི་བྱས་ནས་ལུས་ཀྱི་བཀྲག་
མདངས་ཕྲོགས། དེ་ནས་ཟས་ཞིམ་དགུ་བྱིན་ནས་ཟས་བཅུད་ཕྲོགས། དེ་ནས་གོས་འཇམ་དགུ་བསྐོན་ཏེ་
རྒྱབ་ཀྱི་གོས་ཕྲོགས། དེ་ནས་ཟས་གོས་ཅི་ཡོད་ཕྲོགས་པས་ནོར་ཡང་ཕྲོགས་སོ། །ཡང་བུ་མ་ཕོགས་བུ་
མོ་མ་རྫོངས་དོགས་ནས་སྡིག་པ་སྤྱད་པས་ངན་སོང་ལས་མི་ཐར་བས་སྲོག་ཀྱང་ཕྲོགས་སོ། །དེ་ལྟར་ཚེ་
འདི་ལ་ཅིས་ཀྱང་མི་ཕན་པར་ཐག་རིང་དུ་འགྲོ་བ་ཚེ་ཕྱི་མ་ཡིན་ནོ། །དེའི་དུས་སུ་ཆོས་དགོས་པས། ཆོས་
- 346 -



ལ་
ཞལ་གདམས་ཟབ་དོན་ཆུང་ཚོའི་སྐོར།
ལ་རིགས་དྲུག་གི་གཡང་ས་གཅོད་པ། སྐུ་གསུམ་གྱི་ས་ལ་སྦྱོར་བའི་ཐུགས་རྗེ་ཆེན་པོར་འཁྱེར་དགོས་
སོ། །གཉིས་པ་གཅིག་པུར་འདུག་ན་སེམས་ལ་ལྟ་བ་ནི། མི་དགེ་བའི་བསམ་པ་སྤེལ་ན་ངན་སོང་གསུམ་
ལས་འགྲོ་ས་མེད་པས་མི་དགེ་བའི་བསམ་པ་སྤང་། དགེ་བའི་བསམ་པ་འདུག་ན་མཐོ་རིས་ཐར་པའི་
ལམ་སྣ་འདྲེན་པས་དགེ་བའི་བསམ་པ་སྤེལ་བར་བྱ། ཁྱད་པར་དུ་སེམས་ལ་ལྟ་བ་ནི་ཅི་ཡང་མི་བསམ། ཅི་
ཡང་མི་དམིགས། སྒོམ་པར་ཡང་མི་དམིགས། མི་སྒོམ་པར་ཡང་མི་དམིགས། དམིགས་པ་ཡོད་པར་ཡང་
མི་དམིགས། དམིགས་པ་མེད་པར་ཡང་མི་དམིགས། བསམ་མེད། རྟོག་མེད། མ་བཅོས། མ་(༢༠༧བ)
བསླད་རང་བྱུང་རང་ཤར་རང་གསལ་གྱི་ངང་ལ་བཞག་གོ །གསུམ་པ་མང་པོའི་ནང་ན་འདུག་ན་ངག་ལ་
ལྟ་བ་ལ་གསུམ་ལས། དང་པོ་དབང་པོ་ཐ་མ་ནི་ངག་གི་སྨྲ་བརྗོད་མང་པོ་ཉེས་པའི་རྒྱུ་ཡིན་པས་ངག་གི་
སྨྲ་བ་བཅད་དགོས། འགའ་ཞིག་སྨྲ་ན་ཡང་བསམས་པ་སྨྲ། མ་བསམས་པར་
ཀུ་ཅོར་སྨྲས་པས་ལ་ལའི་
འཚང་ལ་ཕོག །ལ་ལ་ཆགས་སྡང་སྐྱེ། ལ་ལ་ཕྲག་དོག་དང་དྲེགས་པ་སྐྱེ། ལ་ལ་གཡེང་བ་སྐྱེས་ནས་མི་
དགེ་བའི་ལས་སོགས་པས་སྨྲ་བ་སྤངས་ནས། ངག་གི་ལས་སུ་སྙིང་པོ་ཨོཾ་མ་ཎི་པདྨེ་ཧཱུྃ་ཞེས་བཟླས་སོ། །
དབང་པོ་འབྲིང་གི་དགེ་བའི་གཉེན་པོར་ངག་བཏང་སྟེ། ཕ་རོལ་པོ་ཆགས་སྡང་སྐྱེ་བའི་གཏམ་སྨྲ་བ་ལ་
བདག་གིས་དེ་དག་ཞི་བ་དང་དགེ་བ་འཕེལ་བའི་གཏམ་སྨྲ། ཕ་རོལ་པོས་ཉོན་མོངས་པ་ང་རྒྱལ་དང་
ཕྲག་དོག་ལ་སོགས་པ་མི་དགེ་བའི་ཚིག་སྨྲ་ཡང་། བདག་ཉིད་ནི་ཟག་པ་སོག་པའི་ཚིག་རྣམས་གཏན་
ནས་སྤངས་ནས་ཆོས་སུ་འགྱུར་བའི་གཏམ་སྨྲ་བ་ལ་མཁས་པར་བྱའོ། །དབང་པོ་རབ་ཀྱིས་ངག་སྙན་མི་
སྙན་ཐམས་ཅད་བྲག་ཅ་ལྟ་བུ་གྲག་སྟོང་དུ་ཤེས་པར་བྱས་ལ་གང་ལ་ཡང་ཆགས་སྡང་མི་བསྐྱེད། ཆོས་
གང་ལ་ཡང་ཡིན་མིན་གྱི་ཕྱོགས་རིས་མི་བྱ། གང་ཟག་གང་ལ་ཡང་བཟང་ངན་གྱི་སྒྲོ་མི་འདོགས། ལས་
རྒྱུ་འབྲས་ཀྱི་ཆོས་ལ་ཁྱད་གསོད་མི་སྨྲ་དེ་དག་གིས་ངན་སོང་དུ་འགྲོ་ངེས་པས་སྤང་བར་བྱ་བ་གལ་ཆེའོ། །
མདོར་ན་ཕྱི་སྣོད་གཞལ་ཡས་ཁང་དུ་འཁྱེར། ནང་བཅུད་ཐམས་ཅད་ཐུགས་རྗེ་ཆེན་པོར་འཁྱེར་ཏེ་སྣང་བ་
སྐུའི་ཁྱེར་སོའོ། །སེམས་ཅན་གྱི་སྒྲ་དང་གྲག་པ་ཐམས་ཅད་ཡི་གེ་དྲུག་པར་འཁྱེར་ཏེ་གྲག་པ་གསུང་གི་
ཁྱེར་སོའོ། །ཅི་དྲན་ཅི་འགྱུས་ཐམས་ཅད་ཐུགས་སུ་འཁྱེར་ཏེ་དྲན་རྟོག་ཐུགས་ཀྱི་ཁྱེར་སོའོ། །དེ་ལྟར་
- 347 -



མ་ཎི་བཀའ་འབུམ།
ཁྱེར་སོ་གསུམ་ལས་མི་འདའ་བར་བྱའོ། །དབང་པོ་ཐ་མས་ཉམས་སུ་བླང་བ་ནི། ཐ་མལ་(༢༠༨ན)གྱིས་
ལུས་འདི་ཐུགས་རྗེ་ཆེན་པོའི་སྐུ་སྣང་ལ་རང་བཞིན་མེད་པར་སྒོམ། ངག་ཐ་མལ་གྱི་གཏམ་
གཏམ་ཡི་གེ་དྲུག་པ་
རྡོ་རྗེའི་སྒྲར་སྒོམ། སེམས་ཐ་མལ་གྱི་ཡིད་ཉོན་མོངས་པ་ཐམས་ཅད་རང་གསལ་རང་གྲོལ་དུ་བསྒོམས་
པས་དེ་ལུས་སྐུར་གྲོལ། །ངག་གསུང་དུ་གྲོལ། །ཡིད་ཐུགས་སུ་གྲོལ་དེས་ཚེ་འདིར་ཐུན་མོང་གི་དངོས་
གྲུབ་ཐོབ། ཕྱི་མར་ཐུགས་རྗེ་ཆེན་པོའི་སྐུ་ཕྱག་རྒྱ་ཆེན་པོ་ཐོབ་པར་འགྱུར་རོ། །སྤྲུལ་པའི་རྒྱལ་པོ་སྲོང་
བཙན་སྒམ་པོའི་ལྟ་བ་གསུམ་གྱི་ཞལ་གདམས་སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས་ཉམས་ལེན་རྒྱུད་ལ་སྦྱར་བ་ལ་གསུམ་སྟེ། རིགས་དྲུག་གི་
སྡུག་བསྔལ་གྱིས་འཁོར་བ་ལ་གཡང་ས་བསྐུལ་བ་དང་གཅིག །མི་རྟག་པའི་དཔེ་གསུམ་གྱིས་ལེ་ལོ་ཅན་
བརྩོན་འགྲུས་བསྐྱེད་པ་དང་གཉིས། ཐུགས་རྗེ་ཆེན་པོའི་ཡོན་ཏན་གྱི་སྒོ་ནས་སྐལ་ལྡན་སྤྲོ་བ་བསྐྱེད་པ་
དང་གསུམ་མོ། །དེ་ལ་དང་པོ་རིགས་དྲུག་གི་སྡུག་བསྔལ་གྱིས་འཁོར་བ་ལ་གཡང་ས་བསྐུལ་བ་ནི།
སྤྱིར་འཛམ་བུའི་གླིང་དུ་སྐྱེས། སྒོས་སངས་རྒྱས་ཀྱི་བསྟན་པ་དར་བའི་གནས་སུ་ཆོས་བྱར་ཡོད་པ་ལ་མི་
བྱེད་པ་རྣམས་ནི། སྨྱོན་པ་སྨྱོན་མ་དྲན་པ་དང་འདྲ་བ་ཡིན་ནོ། །ཆོས་མེད་དུ་ཤི་བ་རྣམས་ཀྱང་རིགས་
དྲུག་ཏུ་འཁོར་བ་ནས་སྐྱིད་མེད་དོ། །དམྱལ་བར་སྐྱེས་ན་ཚ་གྲང་ལ་སོགས་པའི་སྡུག་བསྔལ་ཆེ། ཡི་དྭགས་
སུ་སྐྱེས་ན་བཀྲེས་སྐོམ་ལ་སོགས་པའི་སྡུག་བསྔལ་ཆེ། དུད་འགྲོར་སྐྱེས་ན་གླེན་ལྐུགས་ལ་སོགས་པའི་
སྡུག་བསྔལ་ཆེ། དེ་ལས་མིར་སྐྱེས་ཀྱང་འགྱུར་བ་ལ་སོགས་པའི་སྡུག་བསྔལ་ཆེ། ལྷ་མ་ཡིན་དུ་སྐྱེས་ཀྱང་
འཐབ་རྩོད་ལ་སོགས་པའི་སྡུག་བསྔལ་ཆེ། ལྷར་སྐྱེས་ཀྱང་འཕོ་ལྟུང་ལ་སོགས་པའི་སྡུག་བསྔལ་ཆེ། འཁོར་
བ་སྡུག་བསྔལ་གྱི་རང་བཞིན་ཡིན་པས་གང་དུ་སྐྱེས་ཀྱང་སྐྱིད་མེད་དོ། །འགྲོ་དྲུག་གི་སྡུག་བསྔལ་(༢༠༨བ)
ལས་ཐར་བར་བྱེད་པ་ལ་དམ་པའི་ཆོས་བྱེད་དགོས་སོ། །གཉིས་པ་མི་རྟག་པའི་དཔེ་གསུམ་གྱིས་ལེ་ལོ་
ཅན་བརྩོན་འགྲུས་བསྐྱེད་པ་ལ་གསུམ་ལས། དང་པོ་རྒྱུན་གྱིས་མི་རྟག་པ་ཆུ་བོའི་རྒྱུན་ལྟ་བུ་ནི་ཚེ་སྐད་
ཅིག་མར་རྒྱུན་མཐུད་པས་ཉིན་དང་མཚན་མོ་ཞག་དང་ཟླ་བས་ལོ་སོང་ནས་འཆི་བ་ལ་ཉེར་སོང་ནས་མི་
- 348 -



ཡིན་ཏེ།
ཞལ་གདམས་ཟབ་དོན་ཆུང་ཚོའི་སྐོར།
འཆི་བའི་ཕྱོགས་སུ་སྐད་ཅིག་ཀྱང་ཉེར་མི་འགྲོའོ། །གཉིས་པ་གནས་སྐབས་ཀྱིས་མི་རྟག་པ་
ནམ་ཟླར་དབྱར་སྟོན་དགུན་དཔྱིད་ཀྱི་དུས་ཚོད་ཐམས་ཅད་རྩ་རྩེའི་ཟིལ་པ་དང་འདྲ་སྟེ། ད་ལྟ་ནས་ད་ལྟ་
ཉིད་དུ་འགྱུར་ཞིང་། དཔེར་ན་ནམ་ཟླ་ཟད་པའི་རྩི་ཐོག་བཞིན་དུ་རྒས་ནས་གཞོན་མི་བཏུབ་བོ། །གསུམ་
པ་འཆི་བ་མི་རྟག་པ་ཆུའི་ཆུ་བུར་དང་འདྲ་སྟེ་སྐྱེས་ཀྱི་རྟིང་ལ་འཆི་ངེས་པ་ཡིན། ཤི་ནས་སྐྱེ་བ་མི་ལེན་ན་
དེ་རང་ཡིན་ཏེ། ཡང་འགྲོ་བ་རིགས་དྲུག་ཏུ་སྐྱེ་དགོས། དེ་ལྟར་འཆི་བ་མི་རྟག་པ་རྒྱུད་ལ་བསྐྱེད་པ་ལ་
བརྩོན་པར་བྱའོ། །གསུམ་པ་ཐུགས་རྗེ་ཆེན་པོའི་ཡོན་ཏན་གྱི་སྒོ་ནས་སྐལ་ལྡན་སྤྲོ་བ་བསྐྱེད་པ་ནི།
འཆི་བ་ལ་ཅིས་ཕན་ན་དམ་པའི་ཆོས་ཀྱི་ཕན། ཆོས་ཀྱང་བྱ་སླ་ལ་ཚེགས་ཆུང་ཞིང་དོན་ཆེ་བ་ཐུགས་རྗེ་
ཆེན་པོའི་ཆོས་འདི་ཡིན་པས་འདི་ལ་འབད་པར་བྱ། དང་པོ་བྱ་སླ་སྟེ་དཀའ་ཐུབ་ཀྱིས་ངལ་དུབ་བྱ་མི་
དགོས་པར་འགྲོ་འཆག་ཉལ་འདུག་གི་དུས་ཐམས་ཅད་དུ། ཐུགས་རྗེ་ཆེན་པོ་བསྒོམས་ལ་ལུས་ཅི་བདེར་
གནས་པར་བྱའོ། །གཉིས་པ་ཚེགས་ཆུང་སྟེ་མདོ་སྡེ་དང་རྒྱུད་སྡེ་ལ་སོགས་པའི་དོན་ཚོལ་བ་དཀའ་ཞིང་།
ཚིག་མངས་པས་དུས་སུ་ཤེས་པར་མི་འགྱུར་བས། །སྙིང་པོ་ཡི་གེ་དྲུག་པ་ཨོཾ་མ་ཎི་པདྨེ་ཧཱུྃ་ཞེས་པ་འདི་ལ་
ཆོས་ཐམས་ཅད་ཀྱི་ཚིག་དོན་འདུས་སོ། །གསུམ་པ་དོན་ཆེ་སྟེ་ཡི་གེ་དྲུག་པ་འདི་བཟླས་པས་རིམ་པ་
བཞིན་དུ། ལྷ་དང་ལྷ་མ་ཡིན་དང་མི་དང་དྲི་ཟ་དང་། ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་
དང༌། གྲུལ་བུམ་དང་དུད་འགྲོ་དང་ཡི་དྭགས་དང་། དམྱལ་བ་རྣམས་ཀྱི་སྡུག་བསྔལ་སྦྱངས་ཏེ་འགྲོ་དྲུག་
གི་སྐྱེ་གནས་རྒྱུན་གཅོད་པས། བཟླས་པ་ཙམ་གྱིས་འཁོར་བའི་(༢༠༩ན)གཡང་ས་གཅོད་པ་ཡིན་ནོ་
ཞེས་གསུངས་སོ། །ཞལ་གདམས་དོན་གསུམ་པའོ། །ཨོཾ།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་
བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཕ་རོལ་ཏུ་ཕྱིན་པ་དྲུག་ལ། འོ་སྐོལ་མི་ལུས་ཐོབ་ནས་
ཆོས་མི་བྱེད་པར། སྦྱིན་པའི་གཏེར་ཡོད་པ་ནི་སེར་སྣའི་ སྒྲོམ་བུས་གཏུམས། ཚུལ་ཁྲིམས་ཀྱི་ཟམ་པ་ནི་
ཆགས་སྡང་གི་ཆུ་བོས་ཁྱེར། བཟོད་པའི་ན་བཟའ་ནི་ཁོང་ཁྲོའི་མེ་ལ་བསྲེགས། བརྩོན་འགྲུས་ཀྱི་རྟ་ཕོ་
ནི་ལེ་ལོའི་སྒྲོག་ཏུ་བཅུག །བསམ་གཏན་གྱི་མཁར་ནི་གཡེང་བའི་དམག་གིས་ཕབ། ཤེས་རབ་ཀྱི་མཚོན་
- 349 -



སྦྱིན་
མ་
མ་ཎི་བཀའ་འབུམ།
ཆ་ནི་རྨོངས་པའི་ཐོ་བས་བཅོམ། ཕ་རོལ་ཏུ་ཕྱིན་པ་དྲུག་གི་དོན་དང་བྲལ་ནས་འདུག་པ་གཟིགས་སམ
པ་མི་གཏོང་ན་ཡང་མ་གཏོང་། སེར་སྣའི་མདུད་པ་མ་དམ། ཚུལ་ཁྲིམས་མི་བསྲུང་ན་ཡང་མ་
བསྲུང་། ལུས་ངག་ཡིད་གསུམ་འཆལ་པ་མ་ཆེ། བཟོད་པ་མི་སྒོམ་ན་ཡང་མ་སྒོམ་ཁོང་ཁྲོ་མ་ཆེ། གཤིས་
མ་ངན། བརྩོན་འགྲུས་མི་བརྩམ་ན་ཡང་མ་བརྩམ། ལུས་ངག་ཡིད་གསུམ་ལེ་ལོར་མ་བཞག །བསམ་
གཏན་ལ་མཉམ་པར་མི་འཇོག་ན་ཡང་མ་འཇོག །ལུས་ངག་ཡིད་གསུམ་གཡེང་བའི་དབང་དུ་མ་བཏང་།
ཤེས་རབ་མི་བསྐྱེད་ན་ཡང་མ་བསྐྱེད་གཏི་མུག་གི་དབང་དུ་མ་གཏོང་བར་ཕ་རོལ་ཏུ་ཕྱིན་པ་དྲུག་གི་དོན་
དང་ལྡན་པར་གྱིས་ལ། ཨོཾ་མ་ཎི་པད་མེ་ཧཱུྃ་ཞེས་བཟླས་པས། ཨོ་ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་
ཉིད་སྤྲོས་པ་དང་བྲལ་བའི་དོན་ཡིན་པས་ཉོན་མོངས་པ་གཏི་མུག་གནས་སུ་དག་པར་བྱེད། མ་བསམ་
གཏན་གྱི་ཕ་རོལ་ཏུ་ཕྱིན་པ་ཆོས་ཉིད་མཉམ་པ་ཉིད་ཀྱི་དོན་ལ་མི་འགྱུར་བར་གནས་པས་ཉོན་མོངས་པ་
ང་རྒྱལ་གནས་སུ་དག་པར་བྱེད། ཎི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཆོས་ཉིད་རང་གསལ་གྱི་དོན་
ལས་མི་འདའ་བས་ཉོན་མོངས་པ་འདོད་ཆགས་གནས་སུ་དག་པར་བྱེད། པད་བཟོད་པའི་ཕ་རོལ་ཏུ་
ཕྱིན་པ་སྡུག་བསྔལ་བདེ་བའི་གནས་སུ་(༢༠༩བ)བསྒྱུར་བས་ཉོན་མོངས་པ་ཁོང་ཁྲོ་གནས་སུ་དག་པར་
བྱེད། མེ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་འདོད་ཆགས་བདེ་བའི་གནས་སུ་བསྒྱུར་བ་ཉོན་མོངས་པ་
འདོད་ཆགས་གནས་སུ་དག་པར་བྱེད། ཧཱུྃ་སྦྱིན་པའི་ཕ་རོལ་ཏུ་ཕྱིན་པ་ཕྱོགས་མེད་ཆགས་སྡང་ལས་གྲོལ་
བས་ཉོན་མོངས་པ་སེར་སྣ་གནས་སུ་དག་པར་བྱེད། དེ་ལྟར་ཕ་རོལ་ཏུ་ཕྱིན་པ་དྲུག་གི་དོན་དང་ལྡན་
པའི་ཡི་གེ་དྲུག་པ་འདིས་ཉོན་མོངས་པ་དྲུག་སྦྱོང་བ་ཡིན་པས་འདི་ཟློས་ཤིག །སྒྲུབས་ཤིག །ཕ་རོལ་ཏུ་
ཕྱིན་པ་དྲུག་གི་ཞལ་གདམས་སྤྲོ།། །།
ཨོཾ་མ་ཎི་པདྨེ་ཧཱུཾ། །ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས་ཚད་མེད་པ་བཞི་ལ། འོ་སྐོལ་མི་ལུས་ཐོབ་ནས་ཆོས་ལ་
ཞུགས་ཀྱང་ཚད་མེད་པ་བཞི་ཡིས་མ་ཟིན་པར། བྱམས་པ་ཚད་མེད་པ་སེམས་ཅན་ལ་ཕན་པར་བྱེད་པ་
ཕ་ལྟ་བུ་ནི་མཛེ་ཕོ་ལྟར་ཕྱིར་བསྐྲད། སྙིང་རྗེ་ཚད་མེད་པ་སེམས་ལ་བརྩེ་བར་བྱེད་པ་མ་ལྟ་བུ་ནི་སུན་
- 350 -



ཞལ་གདམས་ཟབ་དོན་ཆུང་ཚོའི་སྐོར།
ཕྱུང་ནས་འབྲེལ་བཅད། དགའ་བ་ཚད་མེད་པ་སེམས་ཅན་ལ་གདུང་བ་ཇོ་བོ་ལྟ་བུ་ནི་སྤངས་ནས་ཕྱིར་
ཕྱོགས། བཏང་སྙོམས་ཚད་མེད་པ་སེམས་ཅན་ལ་སྙོམས་པ་སྤྱི་ཁྱབ་རྒྱལ་པོ་ལྟ་བུ་ནི་ཕྱོགས་སུ་ཆད་ནས་
གདའ་བ་གཟིགས་སམ། བྱམས་པ་མི་སྒོམ་ན་ཡང་མ་སྒོམ། སེམས་ཅན་སུན་མ་འབྱིན། སྙིང་རྗེས་མི་
འཛིན་ན་ཡང་མ་
ཡང་མ་འཛིན། སེམས་ཅན་ལ་གནོད་འཚེ་མ་བྱེད། དགའ་བ་མི་སྒོམ་ན་ཡང་མ་སྒོམ། སེམས་
ཅན་མི་དགའ་བའི་ལས་མ་བྱེད། བཏང་སྙོམས་མི་བྱེད་ན་ཡང་མ་བྱེད། སེམས་ཅན་རྣམས་ལ་ཉེ་རིང་མ་
བྱེད། ཚད་མེད་བཞིའི་དོན་དང་ལྡན་པའི་ཡི་གེ་དྲུག་པ་འདི་ཟློས་ཤིག་སེམས་ཅན་གྱི་དོན་དུ་འགྱུར་རོ། །
ཨོཾ་མ་ཎི་པདྨེ་ཧཱུྃ། ཨོཾ་འགྲོ་དོན་ཚད་མེད་པ་སྐུ་ལྔ་ཡེ་ཤེས་ལྔར་འཆར། མ་བྱམས་པ་ཚད་མེད་པ་སེམས་
ཅན་ཀུན་ལ་མ་བཞིན་བྱམས། ཎི་སྙིང་རྗེ་ཚད་མེད་པ་ཐུགས་རྗེའི་ཞགས་པས་འགྲོ་བ་འདྲེན། པད་དགའ་བ་
ཚད་མེད་པ་སེམས་ཅན་ཀུན་གྱི་(༢༡༠ན)ཡིད་ཚིམ་པར་བྱེད། མེ་བཏང་སྙོམས་ཚད་མེད་པ་ཕྱོགས་རིས་
དང་བྲལ་བར་བྱེད། ཧཱུྃ་ཐུགས་རྗེ་ཚད་མེད་པ་ཐུགས་རྗེ་ཆེན་པོའི་ཐུགས་ཀུན་ལ་སྙོམས་པ་ཉི་མ་ལྟ་བུར་
བྱའོ། །ཚད་མེད་པ་དྲུག་གི་དོན་དང་ལྡན་པའི་ཡི་གེ་དྲུག་པ་འདི་འགྲོ་བའི་དོན་དུ་ཟློས་ཤིག །སྒྲུབས་ཤིག །
ཚད་མེད་པ་དྲུག་གི་ཞལ་གདམས་སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། ཐུགས་རྗེ་ཆེན་པོའི་གདམས་པ་སྒྱུ་མའི་
དཔེ་བརྒྱད་ལ། ལུས་སྤྲུལ་པ་འདྲ་སྟེ་འབྱུང་བ་འདུས་པ་ཡིན་པས་ཐུབ་པ་མེད། ཁང་ཁྱིམ་དྲི་ཟའི་གྲོང་
ཁྱེར་དང་འདྲ་སྟེ་རང་སར་མི་གནས་པར་འཇིག །འཁོར་གཡོག་འབྲེལ་བ་རྨི་ལམ་དང་འདྲ་སྟེ་མི་རྟག་
པར་འབྲལ། ལོངས་སྤྱོད་སྒྱུ་མ་དང་འདྲ་སྟེ་མི་སྟོངས་པར་མཛད། སྣང་སྲིད་ཐམས་ཅད་ཆུ་ཟླ་དང་འདྲ་
སྟེ་རང་བཞིན་མེད་པར་སྟོང་། སྙན་གྲགས་ཐམས་ཅད་བྲག་ཅ་དང་འདྲ་སྟེ་གྲགས་པའི་དུས་ན་རང་བཞིན་
མེད། ཟས་སྐོམ་སྨིག་རྒྱུ་དང་འདྲ་སྟེ་ཚིམ་པ་མེད་པར་འདོད། སེམས་ནམ་མཁའ་དང་འདྲ་སྟེ་དངོས་པོ་
མེད་པར་གསལ། ཆོས་ཐམས་ཅད་སྒྱུ་མའི་དཔེ་བརྒྱད་དང་འདྲ་བས་མི་བདེན་པར་གདའ་བ་གཟིགས་
སམ། དེ་ལས་བཟློག་ནས་ཆོས་ཐམས་ཅད་སྒྱུ་མའི་དཔེ་བརྒྱད་དུ་གོ་དགོས་ཏེ། སྒྱུ་མའི་སྐྱེས་བུ་དང་འདྲ་
སྟེ་རྟ་དང་གླང་པོ་ལ་སོགས་པ་སྣང་ཡང་དོན་དམ་དུ་མ་གྲུབ་པ་ལྟར། འདི་ལྟར་གྱི་སྣང་བ་ཐམས་ཅད་
- 351 -



མ་ཎི་བཀའ་འབུམ།
ཅིར་སྣང་དོན་ལ་མ་གྲུབ་པར་ཤེས་པར་བྱ། སྤྲུལ་པས་འགྲོ་འོང་གི་བྱ་བ་བྱས་ཀྱང་དོན་ལ་བྱེད་པ་མེད་
པ་ལྟར། སངས་རྒྱས་ཀྱི་སྤྱོད་པས་འགྲོ་བ་འདྲེན་ཡང་དོན་ལ་བྱས་པས་མེད་པར་ཤེས་པར་བྱ། སྨིག་རྒྱུ་
ཆུར་སྣང་ཡང་དོན་ལ་གྲུབ་པ་མེད་པ་ལྟར། སྣང་བ་སྣ་ཚོགས་སུ་སྣང་ཡང་འཁྲུལ་སྣང་ཡིན་པར་ཤེས་
པར་བྱ། རྨི་ལམ་དུ་བདེ་སྡུག་ཇི་ལྟར་སྣང་ཡང་གཉིད་སད་ནས་བདེན་པ་མེད་པ་ལྟར། བདག་འཛིན་འཁྲུལ་
པ་ཡིན་པས་བདེན་མེད་དུ་ཤེས་པར་བྱ། བྲག་ཅ་བྲག་ལས་གྲག་ཀྱང་བརྗོད་མཁན་རང་སར་གྲོལ་བ་
ལྟར། སྙན་མི་སྙན་ཅི་བརྗོད་ཀྱང་ངོ་བོ་གྲག་སྟོང་དུ་(༢༡༠བ)ཤེས་པར་བྱ། དྲི་ཟའི་གྲོང་ཁྱེར་སྣང་ཡང་
དངོས་པོ་མེད་པ་ལྟར། ཡུལ་གྱི་སྣང་བ་ཐམས་ཅད་སྣང་ཡང་དངོས་པོར་མ་གྲུབ་པར་ཤེས་པར་བྱ། ཆུ་
ཟླ་གཟུགས་བརྙན་དུ་སྣང་ཡང་རང་བཞིན་མེད་པ་ལྟར། གཟུགས་སུ་སྣང་བ་ཐམས་ཅད་དོན་ལ་རང་
བཞིན་མེད་པར་ཤེས་པར་བྱ། ཀུན་རྫོབ་ཀྱི་ཆོས་ཐམས་ཅད་སྒྱུ་མའི་དཔེ་བརྒྱད་དང་འདྲ་བས་དོན་དམ་
པའི་ཆོས་ལ་དངོས་པོ་དང་མཚན་མ་མེད་པར་ཤེས་པར་བྱའོ། །དེ་ཡང་ཀུན་རྫོབ་ཏུ་ལུས་ཐུགས་རྗེ་ཆེན་
པོའི་སྐུ་སྣང་ལ་རང་བཞིན་མེད་པ་གསལ་ལ་རྟོག་པ་མེད་པར་སྒོམ། ངག་གྲག་སྟོང་ཨོཾ་མ་ཎི་པདྨེ་ཧཱུཾ།
བྲག་ཅ་ལྟ་བུར་བཟླས། སེམས་གསལ་སྟོང་ནམ་མཁའ་ལྟ་བུར་མ་བཅོས་པའི་ངང་ལ་བཞག །དེ་ལྟར་
ཉམས་སུ་བླངས་པས་ལུས་ལྷར་གྲོལ། ངག་སྔགས་སུ་གྲོལ། ཡིད་ཆོས་ཉིད་དུ་གྲོལ་ནས་ཐུགས་རྗེ་ཆེན་
པོའི་སྐུ་གསུང་ཐུགས་མྱུར་དུ་འགྲུབ་བོ། །སྒྱུ་མའི་དཔེ་བརྒྱད་ཀྱི་ཞལ་གདམས་སྤྱི།། །། ཞལ་གདམས་ལྔ་པོ་
དེ་ཐུན་མོང་གི་ཟབ་དོན་ལྔའོ། །
ཁྱད་པར་གྱི་ཟབ་དོན་བདུན།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོའི་ཉམས་སུ་བླང་བའི་ཞལ་གདམས་ལ། འཁོར་འདས་ཀྱི་འབྲེལ་པ་བཅད་ནས་ཐེག་པ་ཆེན་པོའི་
ཆོས་ཉམས་སུ་བླང་དགོས། དེ་ལ་སྤང་བ་གསུམ་བྱ་སྟེ། སྡུག་བསྔལ་གྱི་རྩ་བ་ཉོན་མོངས་ཀྱི་སྣོན་པ་འཁོར་
- 352 -



ཞལ་གདམས་ཟབ་དོན་ཆུང་ཚོའི་སྐོར།
བའི་རྨང་གཞི་ཡིན་པས། ཁྱིམ་ཐབ་གཏན་ནས་སྤོང་བ་གལ་ཆེའོ། །གཉིས་པ་ཉེ་འཁོར་དང་ཕ་མ་དང་
སྤུན་ཟླ་གྲོགས་དང་བུ་ཚ་ལ་སོགས་པ་གང་ཡིན་ཡང་། ཆོས་བྱེད་པ་ལ་གནོད་ན་གཏན་ནས་སྤོང་བ་གལ་
ཆེའོ། །གསུམ་པ་སྡུག་བསྔལ་གྱི་དྲ་བ་བཙའ་རྫི་དང་གཏོང་སྤེལ་དང་གསོག་འཇོག་ལ་སོགས་པ་སེར་
སྣའི་གཞི་མ་གཡེང་བའི་བདུད་ཡིན་པས། ཡོ་བྱད་དང་འཚོ་བ་ཙམ་མ་གཏོགས་པ་གཏོང་སྤེལ་ལ་
སོགས་པ་གཏན་ནས་སྤོང་བ་གལ་ཆེའོ། །གཉིས་པ་དང་དུ་བླང་བ་རྣམ་པ་གསུམ་ལ། གཅེས་སྤྲས་སུ་
བྱས་ནས་བསྟེན་པ་ལ། ཁང་ཁྱིམ་བདུད་ཀྱི་(༢༡༡ན)བཙོན་ར་ཡིན་པས། དེ་སྤངས་ལ། ནགས་རི་ཁྲོད་
དམ་འོད་མའི་ཚལ་ལམ། དུར་ཁྲོད་དམ་གངས་ཁྲོད་ལ་སོགས་པའི་དགོན་པ་དང་དུ་བླང་བ་གཅེས།
གྲོགས་ངན་པ་དགེ་སྦྱོར་གྱི་གཡེང་བ་ཡིན་པས་དེ་སྤངས་ལ། ངག་དབེན་པས་བྲེ་མོའི་གཏམ་གྱི་བར་
ཆད་མི་འོང་། ཆགས་སྡང་གི་ཡུལ་མེད་ན་ཉོན་མོངས་པའི་དུག་རོ་མི་ལྡང་བས་གཅིག་པུར་ཉམས་སུ་
ལེན་པ་གཅེས། བློ་སྣའི་བྱེད་པ་མང་པོ་དགོན་པའི་དགྲ་རྐུན་ཡིན་པས་དེ་སྤངས་ལ། སྔར་བྱས་ཀྱི་བྱ་བ་
མི་བགྲང་ཕྱིས་བྱེད་ཀྱི་རྩོལ་བ་མི་བསམ། ཇོ་བོ་ཐུགས་རྗེ་ཆེན་པོ་འདི་ཁོ་ན་མ་གྲུབ་ཀྱི་བར་དུ་དང་དུ་
བླངས་ལ་བསྒྲུབ་པར་བྱ་སྙམ་དུ་དམིགས་པ་རྩེ་གཅིག་པས་དང་དུ་བླང་བ་གཅེས་སོ། །གསུམ་པ་ཉམས་
སུ་བླང་ཐབས་གསུམ་ལ་དང་པོ་ལུས་ལྷར་ཉམས་སུ་བླང་སྟེ། སྐད་ཅིག་དྲན་རྫོགས་ལ་ཐུགས་རྗེ་ཆེན་པོ་
སྣང་ལ་རང་བཞིན་མེད་པ་རྟག་པར་ཉམས་སུ་བླངས་། གཉིས་པ་ངག་སྔགས་སུ་ཉམས་སུ་བླང་སྟེ། ཨོ་
མ་ཎི་པདྨེ་ཧཱུཾ་ཞེས་པའི་ཡི་གེ་དྲུག་པ་གྲག་སྟོང་བྲག་ཅའི་སྒྲ་ལྟར་གྲག་སྟོང་དུ་བཟླས་ལ་རྒྱུན་མ་ཆད་པར་
ཉམས་སུ་བླངས། གསུམ་པ་ཡིད་ཆོས་ཉིད་དུ་ཉམས་སུ་བླང་སྟེ། བསམ་དུ་མེད་པའི་ཆོས་ཉིད་རང་གསལ་
ལ། བཅོས་སུ་མེད་པའི་ཆོས་ཉིད་རང་གསལ་མར་མེ་ལྟར་གསལ་ལ་རྟོག་པ་མེད་པ་ཡེངས་མེད་དུ་བཞག་
ལ་ཉམས་སུ་བླངས། དེ་ལྟར་ཉམས་སུ་བླངས་པས་ལུས་ངག་ཡིད་གསུམ་ཐུགས་རྗེ་ཆེན་པོའི་སྐུ་གསུང་
ཐུགས་སུ་འགྲུབ་པར་འགྱུར་རོ། །ཨོཾ།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས། བླ་ན་མེད་པའི་བྱང་ཆུབ་སྒྲུབ་པ་ལ་བྱིན་རླབས་ཀྱི་ལམ་ལ་
སྣ་
- 353 -



མ་ཎི་བཀའ་འབུམ།
བརྟེན་ནས་བསྒྲུབ་དགོས་པས། བླ་མ་སྒོམ་པའི་ཐབས་བཤད་པ། དེ་ལ་དང་པོ་དྲན་པ་རྣམ་པ་གསུམ་གྱི་
སྒོ་ནས་ཉམས་སུ་བླང་སྟེ། བྱིན་རླབས་ཀྱི་རྟེན་བླ་མ་སྤྱི་བོར་དྲན། མོས་གུས་ཀྱི་(༢༡༡བ)རྐྱེན་བླ་མའི་
སྐུ་དྲིན་དྲན། བྱིན་རླབས་ཀྱི་རྐྱེན་བླ་མའི་གདམས་ངག་དྲན་པའོ། །དེ་ལ་དང་པོ་བླ་མ་སྤྱི་བོར་དྲན་པ་ནི།
བླ་མའི་རྣམ་གྲངས་མང་ཡང་ཆོས་ཀྱི་ཕན་ཐོགས་གང་ཆེ་བ་དེ་སྤྱི་བོ་ནས་མཐོ་གང་ཙམ་གྱི་སར། ཁྲི་
གདན་ཉི་ཟླ་པདྨའི་སྟེང་དུ་དངོས་སུ་ཇི་ལྟར་བཞུགས་པ་བཞིན་དུ་སྒོམས། དངོས་སུ་མི་བཞུགས་ན་ཡི་
དམ་ཐུགས་རྗེ་ཆེན་པོར་སྒོམས། དེ་ནི་སྤྱོད་ལམ་ཇི་ལྟར་གནས་ཀྱང་མི་འབྲལ་བར་དྲན་པ་གལ་ཆེའོ། །
གཉིས་པ་བླ་མའི་བཀའ་དྲིན་དྲན་པར་བྱེད་པ་ནི། བླ་མ་འདིས་ནི་རྒྱུ་སེམས་ཅན་ལ་འབྲས་བུ་སངས་རྒྱས་
ཐོབ་པར་འགྱུར་བའི་ཐབས་སྟེར་
ས་སྟེར་བས་བླ་མ་སངས་
ངས་རྒྱས་པས་ལྷག་པ་ཡིན་ནོ་སྙམ་དུ་མོས་གུས་དྲག་པོ་
བྱ་བ་གལ་ཆེའོ། །གསུམ་པ་བླ་མའི་གདམས་ངག་དྲན་པར་བྱ་བ་ནི། བླ་མ་དེ་ཡང་བདག་ལ་ཞལ་བསྟན་
ནས་འཛུམ་མུལ་སྤྱན་ཧྲིག་ཧྲིག་གཟིགས་ཤིང་ཞལ་ནས་འོད་ཟེར་ཆོས་སྒྲ་རུ་འཕྲོས་པས། བདག་ལ་
ཐུགས་རྗེ་ཆེན་པོའི་གདམས་ངག་གང་མོས་སུ་འཆད་པར་སྒོམ་པ་གལ་ཆེའོ། །གཉིས་པ་སྤྲོ་བསྡུ་རྣམ་པ་
གསུམ་གྱི་སྒོ་ནས་བྱིན་རླབས་ཞུ་བ་ལ་དང་པོ་སྐུའི་སྒོ་ནས་བྱིན་རླབས་ཞུ་བ་ནི། བླ་མའི་སྨིན་མཚམས་
ནས་འོད་ཟེར་དཀར་པོ་བྱུང་ནས་རང་གི་སྨིན་མཚམས་སུ་ཕོག་པས། ལུས་འོད་ཟེར་གྱིས་ཁྱབ་ནས་སྐུའི་
དབང་དང་བྱིན་རླབས་ཐོབ་པར་བསམ། གཉིས་པ་གསུང་གི་སྒོ་ནས་བྱིན་རླབས་ཞུ་བ་ནི། བླ་མའི་ཞལ་
ནས་འོད་ཟེར་དམར་པོ་བྱུང་ནས་རང་གི་ལྕེ་ལ་ཕོག་པས་འོད་ཟེར་གྱིས་ཁྱབ་པས། གསུང་གི་དབང་དང་
བྱིན་རླབས་ཐོབ་པར་བསམ། གསུམ་པ་ཐུགས་ཀྱི་སྒོ་ནས་བྱིན་རླབས་ཞུ་བ་ནི། བླ་མའི་ཐུགས་ཀ་ནས་
འོད་ཟེར་སྔོན་པོ་བྱུང་ནས། རང་གི་སྙིང་གར་ཕོག་པས་འོད་ཟེར་གྱི་ཁྱབ་ནས་ཐུགས་ཀྱི་དབང་དང་བྱིན་
རླབས་ཐོབ་པར་བསམ། གསུམ་པ་བསླབ་བྱ་རྣམ་པ་གསུམ་ཕན་ཡོན་དང་བཅས་པ་ནི། དུས་རྟག་ཏུ་བླ་
མ་སྤྱི་བོར་བཞུགས་པར་བསམས་ལ་ཅི་ཟ་ཅི་འཐུང་གི་ཕུད་ཀྱིས་མཆོད་པ་དང་གཅིག །ལུས་ངག་ཡིད་
གསུམ་ལ་ཉེས་པ་ཅི་བྱུང་ཡང་བླ་མ་ལ་བཤགས་པར་བསམ་པ་དང་གཉིས། (༢༡ ༢ན)འདོད་དོན་ཅི་
སྒྲུབ་ཀྱང་བླ་མ་ལ་གསོལ་བ་གདབ་པ་དང་གསུམ། བསམ་པ་གསུམ་པོ་དེ་ལས་མི་འདའ་བར་བསླབ་པ་
- 354 -



ཞལ་གདམས་ཟབ་དོན་ཆུང་ཚོའི་སྐོར།
གལ་ཆེའོ། །དེ་ལྟར་བྱས་པའི་ཕན་ཡོན་ནི། བླ་མའི་བྱིན་རླབས་ཁྱད་པར་ཅན་རང་ལ་འབྱུང་བས་ཚེ་
འདིར་ནད་གདོན་བར་ཆད་ཐམས་ཅད་བསྲུང་ཞིང་ཕྱི་མ་འཁོར་བ་དང་ངན་སོང་གསུམ་ལས་ཐར་རོ། །
གཞན་དོན་བླ་མའི་བྱིན་རླབས་ལས་འབྱུང་། གསང་སྔགས་ཀྱི་སྲོག་བླ་མ་ཡིན་པས་བླ་མ་ལ་ཤིན་ཏུ་གུས་
པར་བྱ་བ་གལ་ཆེའོ། །བླ་མ་ཚད་མར་མ་བཟུང་ན་ཆོས་ཟབ་ཀྱང་ལམ་འགགས་པས། བྱིན་རླབས་འབྱུང་
བ་མ་ཡིན་ནོ། །བྱིན་རླབས་ཀྱི་ལམ་བླ་མ་སྒྲུབ་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས་ཡི་དམ་གྱི་ལྷ་ལམ་དུ་བླང་བ་ནི། སྤྱིར་ཡི་དམ་གྱི་ལྷ་སྒོམ་པ་
ལ་གསུམ་སྟེ། ལྷའི་རྣམ་པ་སྒོམ་པ་དང་། ལྷའི་མོས་པ་སྒོམ་པ་དང་། ལྷའི་ང་རྒྱལ་སྒོམ་པའོ། །དང་པོ་ལྟའི་
རྣམ་པ་སྒོམ་པ་ནི་གནས་དབེན་པར་ནམ་མཁའ་དཀར་པོའི་སར་མཎྜལ་ལེགས་པར་བཅས་ལ། ཐུགས་
རྗེ་ཆེན་པོའི་བྲིས་སྐུ་རབ་གནས་དང་ལྡན་པ་ཅིག་སྔ་དྲོ་ཤར་དུ་བཀྲམ། ནུབ་ངོས་ཉི་མའི་འོད་ལ་མེ་ལོང་
དང་རལ་གྲི་འོད་དང་ལྡན་པ་བཞག་ལ་དེའི་འོད་ལྷའི་སྐུ་གཟུགས་ལ་ཕོག་པས་ཤིན་ཏུ་གསལ་བ་འབྱུང་
བས། ལྷ་དེའི་དབུ་ནས་ཞབས་ཡན་ཆད་ལ་རིམ་པ་བཞིན་དུ་དམིགས་པ་གཏད་ལ་སྒོམ། ཕྱི་དྲོ་བྲིས་སྐུ་
ནུབ་ཏུ་བཀྲམ་ལ་མེ་ལོང་དང་རལ་གྲི་ཤར་དུ་བཞག་ལ་སྔ་དྲོ་ཐུན་གསུམ་དང༌། ཕྱི་དྲོ་ཐུན་གསུམ་མམ།
ཡང་ན་ཐུན་ཆུང་ལ་གྲངས་མང་དུ་བསྒོམ་ཞིང་། ནུབ་མོ་མི་སྒོམ་པར་ཤེས་པ་བཏང་སྙོམས་སུ་བཞག །དེ་
ལ་གོམས་པ་དང་མ་སྒོམ་ཀྱང་ཡིད་ཡུལ་དུ་དྲན་ཙམ་གྱིས་གསལ་བ་ཅིག་འོང་སྟེ། མིག་གིས་མཐོང་བའི་
སྡང་བ་ཐམས་ཅད་ཐུགས་རྗེ་ཆེན་པོའི་རྣམ་པར་འཆར་བ་ཡིན་ནོ། །དེ་ཡང་ཐུགས་རྗེ་ཆེན་(༢༡༢བ)
པོའི་ཞལ་མཐོང་སྙམ་ནས་ཆགས་ན་འཆིང་བས། ལྷར་སྣང་བ་སེམས། སེམས་སྟོང་པ་ཡིན་པས་སྣང་སྟོང་
དབྱེར་མེད་དུ་ཤེས་པར་བྱའོ། །གཉིས་པ་ལྷའི་མོས་པ་སྒོམ་པ་ནི། དཀྱིལ་འཁོར་གྱི་ལྷ་ཚོགས་མང་པོ་སྒོམ་
པའི་ཚེ་སྐུ་མདོག །ཕྱག་མཚན་རྒྱན་བཞུགས་ཚུལ་ལ་སོགས་པ་གསོལ་བར་མ་བླངས་ཀྱང་ཡིད་ཡུལ་དུ་
མོས་པ་བྱ་བ་འམ། བྲིས་སྐུ་སོགས་ལ་མིག་དང་ཡིད་འདྲིས་པ་ཙམ་གྱིས་གསལ་བས་ཀྱང་སྒྲིབ་པ་བྱང་
ནས་བྱིན་རླབས་འབྱུང་ངོ༌། །གསུམ་པ་ལྷའི་ང་རྒྱལ་སྒོམ་པ་ནི། ལུས་ལྷ་ཐུགས་རྗེ་ཆེན་པོའི་སྐུར་སྒོམས།
- 355 -



མ་ཎི་བཀའ་འབུམ།
ངག་ཨོཾ་མ་ཎི་པདྨེ་ཧཱུཾ་ཞེས་པའི་སྙིང་པོ་ཡི་གེ་དྲུག་པ་འདྲེན། ཡིད་ཆོས་ཉིད་སྟོང་གསལ་ངང་ལ་བཞག་གོ །
ལུས་ལྷར་གསལ་བའི་ཏིང་ངེ་འཛིན་གྱིས་སྣང་བ་ཟིལ་གྱིས་གནོན། ངག་སྔགས་སུ་གསལ་བའི་ཏིང་ངེ་
འཛིན་གྱིས་འདྲེ་སྲིན་དམ་ལ་ཐོགས། ཡིད་ཆོས་ཉིད་དུ་གསལ་བའི་ཏིང་ངེ་འཛིན་གྱིས་རྣམ་རྟོག་གཏན་
ལ་ཕེབས། དེ་ལྟར་གྱུར་པའི་དུས་ན་ཐུགས་རྗེ་ཆེན་པོའི་རྣལ་འབྱོར་པ་ཡིན་ནོ། །ལྷ་ལམ་དུ་བླང་བའི་
ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས་སྡོམ་པ་ཡོར་ལྡན་ལམ་དུ་བླང་བ་ནི། སྡོམ་པ་གསུམ་དང་མི་
ལྡན་ན་རྣལ་འབྱོར་གྱི་དབང་ཕྱུག་ཏུ་མི་འགྱུར་ཏེ། དེ་ལ་སོ་སོར་ཐར་པའི་སྡོམ་པ་དང་། བྱང་ཆུབ་སེམས་
དཔའི་བསླབ་བྱ་དང་། གསང་སྔགས་ཀྱི་དམ་ཚིག་གསུམ་ཡར་ལྡན་ནོ། །སོ་སོར་ཐར་པ་ལ་དགེ་སློང་ཕ་
མ་གཉིས། དགེ་ཚུལ་ཕ་མ་གཉིས། བར་སློབ་མི། དགེ་བསྙེན་ཕ་མ་གཉིས་དང་རིགས་བདུན་ནོ། །དེའི་
སྡོམ་པ་ལ་གནས་པས་ལྷ་མིའི་ལུས་ལོངས་སྤྱོད་ཐོབ་བོ། །གསང་སྔགས་ཀྱི་ལམ་བསྒོམས་ནས་དེ་བས་
ཀྱང་འབྲས་བུ་མཆོག་ཏུ་ཐོབ་པར་འགྱུར་ཏེ། དེ་ཡང་ལུས་ལྷའི་འཁོར་ལོ་སྒོམ་པའི་དུས་ན་སྲོག་གཅོད།
(༢༡༣ན)མ་བྱིན་ལེན། འདོད་ལོག་སྟེ། ལུས་ཀྱི་མི་དགེ་བ་གསུམ་རང་བཞིན་གྱིས་སྤངས། གཉིས་པ་
ངག་སྔགས་ཀྱི་འཁོར་ལོ་ཡི་གེ་དྲུག་པ་བཟླས་པའི་དུས་ན་ཚིག་རྩུབ། ངག་ཀྱལ་རྫུན། ཕྲ་མ་སྟེ་ངག་གི་
མི་དགེ་བ་བཞི་རང་བཞིན་གྱིས་སྤངས། དེ་ཡང་རྫུན་ལ་གནང་བཀག་གཉིས་ལས་གནང་བ་ནི་གསང་
སྔགས་སྣོད་མིན་ལ་གསང་བ་ལ་སོགས་པའི་རྫུན་གནང་བ་ཡིན་ནོ། །ཡིད་ཆོས་ཉིད་ཀྱི་འཁོར་ལོ་གསལ་
སྟོང་སྒོམ་པའི་དུས་ན་བརྣབ་སེམས། གནོད་སེམས། ལོག་ལྟ་སྟེ་ཡིད་ཀྱི་མི་དགེ་བ་གསུམ་རང་བཞིན
གྱིས་སྤངས། དེ་ཡང་སོ་སོར་ཐར་པའི་སྡོམ་པ་ནི་གཞན་ལ་གནོད་པ་གཞི་དང་བཅས་པ་སྤོང་བ་ལ་ཚང་
ལ། བྱང་ཆུབ་སེམས་དཔའི་སྡོམ་པ་ནི་དེའི་སྟེང་དུའང་རང་གཞན་ལ་ཕན་འདོགས་ཡན་ལག་དང་བཅས་
པ་སྒྲུབ་པར་བྱེད་ཅིང་། གསང་སྔགས་ཀྱི་དམ་ཚིག་ལ་དེ་གཉིས་ཀྱི་སྟེང་དུའང་། འཁོར་ལོ་རྣམ་པ་གསུམ་
དང་ལྡན་ཞིང་། ལུས་ངག་ཡིད་གསུམ་གྱི་དམ་ཚིག་རྒྱུན་མ་ཆད་པས་ལྷ་དང་མིའི་རིག་འཛིན་ཐོབ་པ་ལ་
- 356 -



པ་
ཞལ་གདམས་ཟབ་དོན་ཆུང་ཚོའི་སྐོར།
དགའ་བ་མེད་དོ། །གཞན་ཡང་གསང་སྔགས་ཀྱི་གྲོགས་མཆེད་དམ་ཁྱོ་ཤུག་ལྟ་བུ་ལ་ཁ་འཐབ་ཙམ་གྱིས་
དམ་ཚིག་མི་ཉམས་ཤིང་། ངན་སེམས་ཞེ་ནས་སྐྱེས་ནས་དམ་ཚིག་ཉམས་ན་དམྱལ་བར་སྐྱེའོ། །གལ་ཏེ་
སློབ་མ་རྣམས་སློབ་དཔོན་འདྲེ་རུ་གནོད་ཟེར་ཡང་བརྡུང་བསླད་བྱར་མི་རུང་སྟེ། བླ་མ་སྤྱི་བོར་བསྒོམས་
ལ་མོས་གུས་བྱས་པས་བྱིན་རླབས་སུ་འགྱུར་རོ། །སློབ་མ་འདྲེ་རུ་གནོད་ཀྱང་སློབ་དཔོན་གྱིས་བརྡུང་
བསྐྲད་མི་བྱ་བར་ཆོས་བཤད་བདེན་པ་བདར་ལ་ལམ་སྟོན་ཞིང་བསྟེན་ནོ། །སྤྱིར་གསང་སྔགས་ལ་སྨིན་
ལམ་དང་གྲོལ་ལམ་གཉིས་ལས། སྨིན་ལམ་ནི་དབང་དང་། གྲོལ་ལམ་ནི་བསྐྱེད་རྫོགས་གཉིས་ཡིན་
ནོ། །དབང་གིས་ལུས་ངག་ཡིད་གསུམ་ལྷའི་སྐུ་གསུང་ཐུགས་སུ་སྨིན་པར་བྱེད་ཅིང་། གྲོལ་ལམ་བསྐྱེད་
རྫོགས་བསྒོམས་པས་འབྲས་བུ་རྫོགས་པའི་སངས་རྒྱས་ཐོབ་སྟེ། དེ་ལ་གསུམ། （༢༡༣བ)རབ་ཚེ་འདི་
ལ་རིག་འཛིན་ཐོབ་ནས་སངས་རྒྱ། འབྲིང་བར་དོར་ཕྱག་རྒྱ་ཆེན་པོའི་རིག་འཛིན་ཐོབ་ནས་སངས་
ས་རྒྱུ།
ཐ་མ་སྐྱེ་བ་བརྒྱུད་ནས་རིགས་འཛིན་ཞིང་ལས་ཀྱི་འཕྲོ་བླངས་ནས་སངས་རྒྱའོ། །དངོས་གྲུབ་ཀྱང་རྣམ་པ་
གཉིས་ལས་མཆོག་གི་དངོས་གྲུབ་ནི་དེ་ལྟར་སངས་རྒྱས་པ་དེ་ཡིན་ལ། ཐུན་མོང་གི་དངོས་གྲུབ་ནི་མིག་
སྨན། རིལ་བུ། རལ་གྲི། ས་འོག །གཏེར། རྐང་མགྱོགས། མཁའ་སྤྱོད། ས་སྤྱོད། ཞི་བ། རྒྱས་པ། དབང་།
དྲག་པོ་ཐམས་ཅད་ཞར་ལས་འབྱུང་ངོ་། །སྡོམ་པ་ཡར་ལྡན་གྱི་ཞལ་གདམས་སོ། །སྤྱི།། ༎
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས། ཐུགས་རྗེ་ཆེན་པོའི་ཆོས་སྒོར་ཞུགས་པའི་གང་ཟག་གིས།
གསང་སྔགས་ཀྱི་ལུགས་སུ་སྒྲུབ་ན་སྐྱེས་བུ་འདོད་ཆགས་ཅན་གྱི་གང་ཟག་ལ། ཐབས་ལམ་གྱི་གདམས་
ངག་དགོས་པས་དེ་ལ་གསུམ། རྩ་སྦྱང་བ་དང༌། རླུང་སྦྱང་བ་དང༌། ཐིག་ལེ་སྡོམ་པའོ། །རྩ་སྦྱང་བ་ལ་
གསུམ། རྩའི་གནས་བསྟན་པ་དང་། མིང་དོན་ཤེས་པར་བྱ་བ་དང་། རྩ་སྦྱང་བའོ། །དང་པོ་རྩའི་གནས་
ནི་སྤྱི་གཙུག་བདེ་ཆེན་གྱི་འཁོར་ལོ་རྩ་འདབ་སུམ་ཅུ་སོ་གཉིས་ཀྱི་དབུས་ན་ཧཾ་དཀར་པོ་མགོ་ཐུར་དུ་
བསྟན་པ་ཅིག་ལ་ཡི་གེ་དྲུག་པ་དཀར་པོས་བསྐོར་བ་གནས། མགྲིན་པ་ལོངས་སྤྱོད་ཀྱི་འཁོར་ལོ་རྩ་
འདབ་བཅུ་དྲུག་གི་དབུས་ན། ཨཱདམར་པོ་ཅིག་ལ་ཡི་གེ་དྲུག་པ་དམར་པོས་བསྐོར་བ་གནས། སྙིང་ག་
- 357 -



མ་ཎི་བཀའ་འབུམ།
ཆོས་ཀྱི་འཁོར་ལོ་རྩ་འདབ་བརྒྱད་ཀྱི་དབུས་ན་ཧཱུྃ་མཐིང་ནག་ཅིག་ལ་ཡི་གེ་དྲུག་པ་མཐིང་གས་བསྐོར་བ་
གནས། ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་ཅུ་རྩ་བཞིའི་དབུས་ན་ཨོ་ཁ་དོག་སྣ་ཚོགས་པ་ཅིག་ལ་
ཡི་གེ་དྲུག་པ་ཁ་དོག་སྣ་ཚོགས་པ་ཅིག་གིས་བསྐོར་བ་གནས་སོ། །གཉིས་པ་རྩའི་མིང་དོན་ཤེས་པར་བྱ་
བ་ནི། དབུས་ན་ཨ་ཝ་དྷུ་ཏི་དཀར་པོ། གཡས་ རོ་མ་ （༢༡༤ན)མཐིང་ག །གཡོན་རྐྱང་མ་དམར་པོ། དེ་
ཡང་གཡས་པ་ལ་བདེ་བ་སྐྱེ། གཡོན་པ་ལ་སྟོང་པ། དབུས་མ་ལ་བདེ་སྟོང་གཉིས་སུ་མེད་པ་སྐྱེའོ། །དེ་
དག་ཀྱང་སྐུ་གསུམ་གྱི་རང་བཞིན་ཡིན་ཏེ་གཡས་ལོངས་སྐུ། གཡོན་སྤྲུལ་སྐུ། དབུས་ཆོས་སྐུའོ། །རྩ་
གསུམ་པོ་དེ་ཡང་རྩ་རྩེ་གཅིག་ཏུ་འདུས་ཏེ་ཡར་རྩེ་སྤྱི་གཙུག་ཏུ་དྲུག །མར་རྩེ་ལྟེ་འོག་སོར་བཞི་ཙམ་དུ་
དྲུག་གོ །ནང་གྲོ་སོག་གི་སྦུ་གུ་ལྟ་བུའོ། །གསུམ་པ་རྩ་སྦྱང་བ་ནི་ལུས་སྐྱིལ་ཀྲུང་བཅའ། ལག་པ་ཁུ་ཚུར་
བཅིངས་ཏེ་ས་ལ་བཙུགས་ནས་མིག་གཉིས་གྱེན་ལ་བཟློག་སྟེ། ལྟེ་བ་སྤྲུལ་པའི་འཁོར་ལོ་ནས་གྱེན་དུ་
རྩ་དབུ་མའི་ནང་ན་ཡར་ཧཱུཾ་མེ་ལྟར་འབར་བ་བཅུག་ལ་སླར་སྤྱི་གཙུག་ན་མར་ལ་གཡས་དང་གཡོན་
གཉིས་ནས་བསྐོར་ལ་དབབ་བོ། །དེ་ཡང་ཡར་ལ་
ཡང་ཡར་ལ་འདྲེན་པའི་དུས་ན་ཧཱུྃ་གིས་དྲང་།
མར་ལ་འབེབས་
པའི་དུས་སུ་དབུགས་ལ་བསྐྱོན་ལ་དབབ་པོ། །དེ་ལ་རླུང་འབྱོངས་པའི་ཚད་ནི་ཤེས་པ་རྩའི་ནང་དུ་ཞུགས་
པ་སྙམ་པ་འོང་སྟེ་བདེ་སྟོང་གི་ཉམས་འཆར་རོ། །གཉིས་པ་རླུང་སྒོམ་པ་ལ་གསུམ་སྟེ། རླུང་བཟུང་བ་
དང་། རླུང་སྦྱང་བ་དང་། ཡེ་ཤེས་ཀྱི་རླུང་ངོས་བཟུང་བའོ། །དང་པོ་རླུང་བཟུང་བ་ནི་རང་སྐད་ཅིག་གིས་
ཐུགས་རྗེ་ཆེན་པོར་མོས་པ་བྱས་ལ་རྐང་མཐིལ་གཉིས་ས་ལ་བཙུགས་ཏེ། རང་གི་རྐང་མཐིལ་རླུང་གི་
དཀྱིལ་འཁོར་གཞུ་བདུ་
དྲུངས་པ་འདྲ་བའི་ཁར་འདུག་པར་བསམས་ལ་སྟེང་རླུང་མནན། འོག་རླུང་བསྡམ།
པུས་མོ་ལྟོ་བ་ལ་སྦྱར་ལ་ལག་པ་གཡས་གཡོན་བསྣོལ་བས་རྐང་པ་གཉིས་ལ་འཁྱུད་དེ། ཨ་ཝ་དྷུ་ཏཱི།
སྨྱུག་མ་འབྲིང་མོ་ཙམ་ལ་ཤེས་པ་བཅུག་སྟེ་སྤྱི་གཙུག་གི་ཧཾ་དང་། ལྟེ་བའི་ཨཾ་གཉིས་ལ་རིག་པ་ཡར་
གཏང་མར་གཏང་བྱའོ། །དེ་ནི་རླུང་བཟུང་བའོ། །གཉིས་པ་རླུང་སྦྱང་བ་ནི། ཕྱིར་ཐུབ་ཐང་བསྲིངས་ལ་
མདའ་ལྟར་འཕང་། ནང་དུ་ཐུབ་ཐང་རྔུབས་ལ་གཞུ་ལྟར་དགུག །བར་དུ་ཐུབ་ཐང་དུ་བཟུང་ལ་བུམ་པ་
ལྟར་བསྐྱིལ། རྗེས་ལ་ཧ་དྲག་ལ་ (༢༡༤ བ)རིང་བ་བཏོན་ལ་རླུང་རོ་འདོན་ནོ། །དེ་ཡང་རླུང་འཛིན་པའི་
- 358-



ཞལ་གདམས་ཟབ་དོན་ཆུང་ཚོའི་སྐོར།
དུས་སུ་སྣ་བུག་གཡས་ནས་རླུང་རྒྱུ་བའི་དུས་ན། ཕོ་རླུང་ཉོན་མོངས་པ་རྒྱུ་བ་ལས་ཀྱི་རླུང་ཡིན་པས། དེ་ལ་
རླུང་མི་བཟུང་བཟུང་ན་རླུང་སྐྱོན་འོང་ངོ༌། །སྣ་བུག་གཡོན་ནས་རླུང་རྒྱུ་བའི་དུས་སུ་རླུང་བཟུང་ན་མོ་རླུང་
ཡེ་ཤེས་ཀྱི་རླུང་བྱ་བ་ཡིན་པས་ཡེ་ཤེས་འཆར་རོ། །སྣ་བུག་གཉིས་ཀ་ནས་རླུང་རྒྱུ་བའི་དུས་སུ་རླུང་ཆོས་
ཀྱི་སྐུ་ཡིན་པས་ཆོས་སྐུར་ངོས་བཟུང་ངོ༌། །གསུམ་པ་ཡེ་ཤེས་ཀྱི་རླུང་ངོས་བཟུང་བ་ནི། གོང་ལྟར་རླུང་
གྲངས་མང་དུ་སྒོམ། དེ་ནས་རླུང་སེམས་གང་དུ་ཡང་མི་གཡོ་བར་འདུག་པའི་དུས་ན་རླུང་འབྱོངས་པ་
ཡིན་པས། ཉོན་མོངས་པ་ཐམས་ཅད་བག་ལ་ཞྭ་ནས་ཡེ་ཤེས་ཀྱི་རླུང་དང་ཆོས་སྐུའི་རླུང་འདྲེས་ཏེ། རླུང་
སེམས་ཆོས་ཉིད་འོད་གསལ་གྱི་ངང་ལ་གནས་པ་དེ་ཁོ་ན་སྒོམ་པ་ཡིན་ནོ། །གསུམ་པ་ཐིག་ལེ་སྒོམ་པ་
ལའང་གསུམ། ཐིག་ལེ་ངོས་བཟུང་བ་དང་ཐིག་ལེ་དབབ་པ་དང་། ཐིག་ལེ་དགྲམ་པའོ། །དང་པོ་ཐིག་ལེ་
ངོས་བཟུང་བ་ནི། རང་ལྟའི་རྣལ་འབྱོར་དུ་སྐད་ཅིག་གིས་བསྐྱེད་ལ་དེ་ནས་གོང་གི་རྩ་གསུམ་ལ་སྦྱངས་
ཏེ། དེ་ཡང་རྩ་གསུམ་འདུས་པའི་མདོར་ཨ་དམར་ལྕགས་བསྲེགས་ཞུན་མ་འདྲ་བ། བཟོད་པར་དཀའ་
བ་རེག་བྱ་ཚ་བ་བདེ་བའི་ཉམས་དང་ལྡན་པ་ཅིག་བསྒོམས་ནས། རྩ་གསུམ་ཀའི་ནང་ན་ཡར་ལ་དབུགས་
གཅིག་ལ་ཧཱུྃ་རིང་པོ་བཞིས་དྲངས་ཏེ། དང་པོས་ལྟེ་བར། གཉིས་པས་སྙིང་གར། གསུམ་པས་མགྲིན་པར།
བཞི་པས་སྤྱི་བོར་དྲངས་པས། སྤྱི་གཙུག་གི་ཐིག་ལེའི་ས་བོན་ཧཾ་དཀར་པོ་ལ་ཕོག་པས་ཧ་ལས་བྱུང་
སེམས་བབས་ནས། འཁོར་ལོའི་དབུས་ཀྱི་ཨོཾ་ལ་ཕོག་པར་བསམས་པས་དྲོད་སྐྱེའོ། །གཉིས་པ་ཐིག་ལེ་
དབབ་པ་ནི། ཐིག་ལེ་བཅུ་དྲུག་ཡོད་པ་ལས། བརྒྱད་དངུལ་ཆུའི་རང་བཞིན་ལྟར་རྩའི་ནང་ན་མར་ལ་
འདྲིལ་ནས་མགྲིན་པར་བབས་པས་དགའ་བ་སྐྱེས། སྙིང་གར་བབས་པས་ཤིན་ཏུ་དགའ་བ་སྐྱེས། ལྟེ་
བར་བབས་པས་མཆོག་(༢༡༥ན)ཏུ་དགའ་བ་སྐྱེས། དེ་ནས་རྡོ་རྗེའི་རྩ་བར་བབས་པས་དགའ་བདེ་ཆེན་
པོ་སྐྱེས། དེ་ནས་ནོར་བུར་བབས་པས་བདེ་བ་མི་བཟོད་པ་སྐྱེས། དེ་ནས་རིག་པ་རྡོ་རྗེའི་རྩེར་གཏད་ལ་
རྡོ་རྗེའི་ནང་ན་ཡང་ཧཱུྃ་བསྒོམས་ནས་ཐིག་ལེ་མི་འཆོར་བར་བཀག་སྟེ་དེའི་དགའ་བདེ་ལ་སེམས་གཟུང་
ངོ་། །གསུམ་པ་ཐིག་ལེ་བཟློག་པ་དང་དགྲམ་པ་ནི། རྐང་པ་གཉིས་སྒྲིལ་ལག་པ་གཉིས་དཔུང་པ་གཡས་
གཡོན་གཉིས་ལ་འཁྱུད་ནས་འོག་སྒོ་བསྡམས་ལ། རླུང་ནང་དུ་འཐེན་ཏེ། ནི་ཎ་ཞེས་ཉི་ཤུ་རྩ་གཅིག་
-359 -



མ་ཎི་བཀའ་འབུམ།
གིས་སྒལ་ཚིགས་ཉི་ཤུ་རྩ་གཅིག་ན་ཡར་ལ་དྲངས་ཏེ་ཐིག་ལེ་གནས་སུ་དྲང་པའོ། །དེ་ནས་བདེ་སྟོང་ཟུང་
འཇུག་གི་ཉམས་ངོས་བཟུང་ངོ༌། །དེ་ནི་རང་ལུས་ཐབས་ལྡན་ལ་བརྟེན་ནས་ངོས་བཟུང་བའོ། །གཉིས་
པ་གཞན་ལུས་ལ་བརྟེན་ནས་ངོས་བཟུང་བ་ནི། གཟུངས་མ་མཚན་ལྡན་ཡིད་དུ་འོང་བ་ལྷ་མོ་ཡི་གེ་དྲུག་
མར་བྱིན་གྱིས་བརླབས་ནས། རང་རྗེ་བཙུན་སྤྱན་རས་གཟིགས་ཀྱི་ང་རྒྱལ་དང་ལྡན་པས་ཕྱག་རྒྱ་མའི་
པདྨའི་ཟེ་འབྲུ་ཁ་ཕྱེ་ནས་སྦྱོར་བ་བྱས་ཏེ། ལུས་ཀྱི་འཁྲུལ་འཁོར་བཅས་ལ་ཐིག་ལེ་སྔར་ལྟར་དབབ་ཅིང་།
པདྨར་ཐིག་ལེ་ཕྱེད་ཤོར་ཕྱེད་མ་ཉམས་པའི་དུས་སུ་ལྷན་ཅིག་སྐྱེས་པའི་ཡེ་ཤེས་ཀྱི་དགའ་བ་དེ་ངོས་
བཟུང་ངོ༌། །རླུང་འབྱོངས་ནས་བྱང་སེམས་དཀར་དམར་གྱི་བཅུད་རྡོ་རྗེའི་ནང་ན་ཡར་ལ་ནི་ཎ་ཧིང་གིས་
ཡར་ལ་སྒལ་ཚིགས་ཀྱི་རྟ་ལ་བསྐྱོན་ནས་སྤྱི་བོར་བསྐྱལ་ཏེ། ལུས་ཕུལ་ཕུལ་ཤིག་ཤིག་བྱས་ནས་ལུས་
ལ་ཁྱབ་པར་བཀྲམ། ཚེ་རིང་ནད་མེད་བདེ་བ་ཐོབ། །ཆགས་པ་སྤྱད་པས་ཡེ་ཤེས་འཆར། །ཉོན་མོངས་
འདོད་ཆགས་ལམ་དུ་སྤོངས། །ཐབས་ལམ་རྩ་རླུང་གི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་སྲོང་བཙན་
སྒམ་པོའི་ཞལ་གདམས། མཚན་བཅས་མཚན་མེད་ཟུང་འཇུག་ལ་བསླབ་པའི་རིམ་པ་ལ་གཉིས། དང་
པོ་མཚན་བཅས་བསྐྱེད་རིམ་ལ་བསླབ་པའི་ཐབས་ནི། གནས་དབེན་པར་མཆོད་པ་བཤམས་ནས་ཐུགས་
རྗེ་ཆེན་པོའི་སྐུ་གཟུགས་མདུན་དུ་བཀྲམ་ལ། ཕྱིར་བཀྱེད་ལ་དབྱིངས་རོགས་པ་ལ་སེམས་བཟུང་། ཚུར་
བཏུད་ལ་རྒྱན་ཆ་ལུགས་ཞལ་རས་ལ་སེམས་བཟུང་། ཕྲ་བ་ཚོན་གང་བ་ལ་སེམས་བཟུང་། ཆེ་བ་རི་རབ་
ཙམ་ལ་སེམས་བཟུང་། རྒྱང་རིང་པོར་སྒོམ་པ་དང༌། ཉེ་མོར་སྒོམ་པ་དང༌། མང་པོ་དང་གཅིག་པུར་སྒོམ་
པ་ལ་སེམས་བཟུང་། དེ་ལྟར་ལྷ་ལ་སེམས་ཟིན་པ་དང་རང་ཐུགས་རྗེ་ཆེན་པོར་བསྒོམས་ལ། དེ་ཡང་
སྤྲོས་ཏེ་མང་། བསྡུས་ཏེ་ཉུང་། སྣ་ཚོགས་སུ་བསྒོམས་པས་ལྷ་ལ་སེམས་བྱང་བར་འགྱུར་རོ། །དང་པོ་ཐུན་
ཆུང་ངུ་ལ་བསླབ། དེ་ནས་ཡུན་རིང་དུ་བསྒོམས་པས། སྣང་བ་ཐམས་ཅད་ཐུགས་རྗེ་ཆེན་པོར་འཆར་བས་
དེ་ལ་ཞེན་དུ་མི་རུང་། ལྷ་སེམས་སུ་ངོ་སྤྲད་དགོས། སེམས་སྟོང་པར་ངོ་སྤྱད་དགོས། སྟོང་པ་ཆོས་ཀྱི་
དབྱིངས་ལ་ངོ་སྤྲད་དོ། །གཉིས་པ་མཚན་མེད་ཀྱི་ཐབས་ཀྱིས་ངོ་བོ་མཐོང་བར་བྱེད་པ་ལ། ལུས་སྐྱིལ་ཀྲུང་
- 360 -



ཞལ་གདམས་ཟབ་དོན་ཆུང་ཚོའི་སྐོར།
བཅའ། སྒལ་ཚིགས་དྲང་པོར་བསྲང་། མགྲིན་པ་ཅུང་ཟད་སྐུ། མིག་ནམ་མཁའ་ལ་ཧ་རེ་གཏད། སྐྱེས་བུའི་
ལྟ་སྟངས་ཡེངས་མེད་དྲན་མེད་དུ་ཅི་ཡང་མི་བྱེད་པར་བཞག །དེ་ལ་སྐྱོན་གཉིས་འོང་བས། ཡན་ཤིང་ལྷོར་
ཐལ་ན་དྲེད་ནས་ཉམས་ཀྱི་སྐྱེད་མི་འོང་བས་ཐུན་ཚད་ཁམས་དང་སྦྱར་ལ་བྱ། བསྡམས་ཤིང་གྲིམས་དྲགས་
ན་ཚོར་སྐྱེན་པས། རང་སེམས་གཉུག་མ་འགྱུ་བྱེད་མེད་པས་ཡིད་ཁོང་གློད་ལ་བཞག །བྱིང་འདོད་ན་མིག་
ནམ་མཁའི་མཐའ་ལ་དྲག་ཏུ་གཏད། རྒོད་འདོད་ན་མིག་རང་གང་ཙམ་ལ་གློད་དེ་བཞག་གོ །དེ་ལྟར་
བསྒོམས་པ་ལ་ཉམས་འབྱུང་ལུགས་གསུམ་སྟེ། སེམས་ཏིང་ངེ་འཛིན་མི་གཡོ་བའི་ཉམས་འགོག་པ་ལྟ་
བུ་ལ། སེམས་ཀྱི་འགྱུས་དྲན་ཚོར་བར་བྱས་ལ་ལྟ་སྟངས་དྲག་ཏུ་བྱས་ལ་སྒྲིམ། ཏིང་ངེ་འཛིན་འབྲིང་དུ་
( ༢༡༦ན)ཐོབ་པའི་ཉམས་ལ་དལ་དུ་འབབ་པའི་ཆུ་ཀླུང་ལྟ་བུ། ལྟ་སྟངས་དང་ཤེས་པ་ལྷོད་ཀྱིས་སོང་
བས་འགྲོ་འོང་གི་འདུ་ཤེས་མི་དམིགས་པར་རང་གནས་སུ་ཆགས་སོ། །ཏིང་ངེ་འཛིན་ཆེན་པོ་ལ་བརྟན་
པ་ཐོབ་པའི་ཉམས་རྒྱ་མཚོ་ལྟ་བུ། རྐྱེན་གང་གིས་ཀྱང་གཡོ་བར་མི་ནུས་པ་འོང་། དེའི་ཚེ་བྱིང་རྒོད་མེད་
པར་སེམས་མཉམ་པ་ཉིད་དུ་གནས། བསྒྲིམ་མི་དགོས་པར་ཡིད་རྣལ་དུ་ཕེབས་ཤིང་ལྷུན་གྱིས་གྲུབ་པས་
གྲུབ་པ་ཐོབ་བོ། །མཐར་ཆོས་ཉིད་ལས་སུ་རུང་བས་གོམས་པའི་རྟགས་ནི། ཟས་གོས་ཀྱི་འདུ་ཤེས་ཆུང་
ཞིང་ཏིང་ངེ་འཛིན་གྱི་ཟས་ཀྱིས་འཚོ། ཡོ་བྱད་དང་བསོད་ནམས་ཀྱི་རྗེས་སུ་མི་འཇུག །རང་གི་འཁོར་
ལོངས་ སྤྱོད་ལ་ཞེན་པ་ཆོད་པས་གཞན་གྱི་འཁོར་དང་ལོངས་སྤྱོད་ལ་དགའ་བ་མི་སྐྱེ་ཞིང་། འཁོར་
ལོངས་སྤྱོད་ལ་ཆགས་པ་ལ་སྙིང་རྗེ་སྐྱེ། འཇིག་རྟེན་གྱི་ཆོས་བརྒྱད་ཆུང་དུ་འགྲོ །ཚོགས་གཉིས་རྫོགས།
སྒྲིབ་གཉིས་བྱང་ནས། སྤྱན་ལྔ་དང་མངོན་པར་ཤེས་པ་ལྔ་ལ་སོགས་པའི་ཡོན་ཏན་དཔག་ཏུ་མེད་པ་
འབྱུང་ངོ་། །གསུམ་པ་མཚན་བཅས་མཚན་མེད་ཟུང་འཇུག་གི་འབྲས་བུ་ནི། གོམས་པ་ཐ་མ་རིག་འཛིན་
གྱི་ས་ལ་འགྲོ། དེའི་རྟགས་སུ་ལུས་བོར་བ་བསྲེགས་ན་སྐུ་གདུང་རིང་བསྲེལ་ཡུངས་འབྲུ་ཙམ་འོང་ངོ༌། །
གོམས་པ་འབྲིང་བྱང་ཆུབ་སེམས་དཔའི་ས་ལ་འགྲོ་སྟེ། རིང་བསྲེལ་སྲན་མ་ཙམ་འབྱུང་ངོ༌། །གོམས་པ་
རབ་ཕུང་པོ་ལྷག་མེད་དུ་བྱས་ནས་རྫོགས་པའི་སངས་རྒྱས་ཀྱི་ས་ལ་འགྲོ་སྟེ་རྟགས་དང་མཚན་མ་མེད་པ་
དང་། བཟང་པོ་དུ་མ་སོང་བ་ལ་སོགས་པ་མ་ངེས་པར་གནས་སོ་ཞེས་གསུངས་སོ། །མཚན་བཅས་དང་
- 361 -



མ་ཎི་བཀའ་འབུམ།
མཚན་མེད་ཟུང་འཇུག་གི་ཞལ་གདམས་སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོ་སྲོང་བཙན་སྒམ་པོའི་
ཞལ་གདམས་ང་བདག་འགོང་པོ་ཕྱིར་འདོན་པ་ལ། སེམས་ཅན་རྣམས་འཁྲུལ་ནས་འཁོར་བར་འཁྱམས་
(༢༡༦བ)པ་འདི་ཅིས་ལན་ན་བདག་ཏུ་བཟུང་བས་ལན། ཇི་སྲིད་བདག་ཏུ་འཛིན་པ་ལས་མ་གྲོལ་བའི་
བར་དུ་འཁོར་བ་ནས་ཐར་མི་སྲིད་དེ། བདག་ཏུ་འཛིན་པ་ནམ་ཟད་པའི་ཚེ་ན་སངས་རྒྱས་ཞེས་བྱའོ། །དེ་
ཡང་བདག་ཏུ་འཛིན་པ་དེ་ལ་བརྟག་ཐབས་རྣམ་པ་གསུམ་གྱིས་རྩད་ནས་བཅད་དེ། ལུས་ལ་ངའམ་
བདག་ཟེར་རམ། མིང་ལ་ངའམ་བདག་ཟེར་རམ། སེམས་ལ་ངའམ་བདག་ཟེར་རམ་གང་ལ་ཟེར་བརྟག་
དགོས། ལུས་ལ་ཟེར་ན་ལུས་ཀྱི་མགོ་དང༌། སྟོད་སྨད་དང་། ཡན་ལག་དང༌། ཉིང་ལག་དང་། དོན་སྙིང་
ལྔ་དང་། སྣོད་དྲུག་དང་། ཤ་ཁྲག་རུས་པ་དང་། ལྤགས་པ་དང་། སྐྲ་སེན་ལ་སོགས་པ་རེ་རེ་ལ་ཡང་ང་
བདག་བཙལ་བས་མི་རྙེད་དོ། །རྙེད་ན་ང་བདག་དེ་དངོས་པོར་གྲུབ་པ་ཅིག་དགོས་ཏེ། ལུས་འབྱུང་བ་
བཞི་ལས་གྲུབ་པས་ངའམ་བདག་མ་གྲུབ་བོ། །མིང་ལ་ངའམ་བདག་ཟེར་ན་མིང་བཏགས་པ་ཡིན་པས་
ང་བདག་མ་གྲུབ། གྲུབ་ན་མིང་གཅིག་ལ་གཅིག་སྤོང་བས་དེ་འགྱུར་བར་རིགས་ཀྱིས་བཏགས་པ་ཙམ་
ལས་རང་བཞིན་གྲུབ་པ་མེད་དོ། །སེམས་ལ་ངའམ་བདག་གྲུབ་པ་མ་ཟེར་ན་རང་གི་སེམས་ལ་བལྟས་
པས། ཤེས་པ་སྐད་ཅིག་མ་སྔ་མ་འགགས་ཏེ་བདག་མ་གྲུབ། ཕྱི་མ་མ་འོངས་པས་བདག་མ་གྲུབ། ད་
ལྟར་བ་ལ་ངོས་བཟུང་མེད་པའི་ཕྱིར་བདག་མི་འདུག་གོ །དེ་ལྟར་ལུས་ལ་ང་བདག་མི་འདུག་པར་མཐོང་
ན། ལུས་ཀྱི་གཅེས་འཛིན་ཆུང་དུ་འགྲོ །ལྟོགས་འཁྱགས་ངལ་དུབ་ལ་སོགས་པ་ལ་སྡུག་བསྔལ་དང་
འཛིན་པ་ཆུང་དུ་འགྲོ །མིང་ལ་ངའམ་བདག་མི་འདུག་པར་ཤེས་ན་སྙན་མི་སྙན་དང་བསྟོད་སྨད་ལ་
སོགས་པའི་ཚིག་ལ་འཛིན་པ་ཆུང་དུ་འགྲོ །སེམས་ལ་ང་བདག་མི་འདུག་པར་རིག་ན་ཕ་མ་དང་བུ་ཚ་
དང༌། གཉེན་གྲོགས་དང་། ཡུལ་ཁང་ནོར་རྫས་ཐམས་ཅད་ལ་བདག་ཏུ་འཛིན་པ་མེད་པར་དེ་རྣམས་ལ
ཞེན་པ་ཆུང་དུ་འགྲོ་དགོས་སོ། །འོ་ན་ང་བདག་དེ་མ་གྲུབ་པ་ཅིག་ཡིན་ན་ད་ལྟའི་བདག་འཛིན་འདི་ཅི་
(༢༡༧ན)ལས་བྱུང་ཟེར་ན། དེ་རང་ངོ་རང་གིས་མ་ཤེས་པར་འཁྲུལ་པས་རང་བྱད་རང་གིས་མ་མཐོང་
- 362 -



ཞལ་གདམས་ཟབ་དོན་ཆུང་ཚོའི་སྐོར།
བ་དང་འདྲ་བ་ཡིན་ནོ། །དེ་ལ་བདག་འཛིན་ཞེས་བྱ་བ་མིང་བཏགས་པ་ཙམ་ལས་ལོགས་སུ་གྲུབ་པ་མེད་
དེ། ང་ལ་བལྟས་པས་ང་མ་རྙེད། བདག་ལ་བལྟས་པས་བདག་མ་རྙེད། ལུས་བེམས་པོ་རོ་དང་འདྲ་བས་
བདག་མ་གྲུབ། སེམས་སྟོང་པ་ནམ་མཁའ་དང་འདྲ་སྟེ་བདག་མ་མཐོང་བས་དེ་བདག་མེད་ཀྱི་དོན་ཡིན་
ནོ། །དེ་ལྟར་བདག་མེད་ཀྱི་དོན་དེ་ཉན་ཐོས་ཀྱིས་རྟོགས་ན་ཡང་དགྲ་བཅོམ་པ་ཐོབ་པ་ལ། ང་བདག་མ་
གྲུབ་པའི་རིག་པ་སྟེ
་པ་སྟོང་པ་འདི་མེ་ལོང་ལ་བལྟས་པས་བཞིན་གྱི་དཀྱིལ་འཁོར་ལས་མི་མཐོང་བ་ལྟར།
རིག་པའི་དུས་ན་བལྟས་པས་རིག་མཁན་དེ་ཉིད་སྟོང་པར་འདུག །འགྱུ་བའི་དུས་ན་འགྱུ་མཁན་དེ་ཉིད་
སྟོང་པར་འདུག །གསལ་བའི་དུས་ན་གསལ་མཁན་དེ་ཉིད་སྟོང་པར་འདུག །ཤེས་པ་སྐད་ཅིག་མ་སྔ་མ་
འདས་ཏེ་སྟོང་པར་འདུག །ཕྱི་མ་མ་འོངས་པས་སྟོང་པར་འདུག །ད་ལྟར་བ་ལ་ངོས་བཟུང་མེད་དེ་སྟོང་
པར་འདུག །དེས་ན་རིག་པ་ལ་ཅི་ཤར་ཡང་ངོ་བོ་སྟོང་པ། སྟོང་པ་ཡང་བདག་གི་གནས་མེད་དེ། དེའི་ཚེ་
བདག་འཛིན་མ་སྤྱོངས་པར་རང་སར་གྲོལ་བས། རང་གསལ་རྟོག་མེད་ཆོས་ཉིད་རྒྱུན་མི་ཆད་པ་ནི་བྱང་
ཆུབ་སེམས་དཔའ་ཐུགས་རྗེ་ཆེན་པོའི་དགོངས་པ་ཡིན་ནོ། །དེ་ལྟར་ལུས་བདག་མེད་དུ་རྟོགས་ཀྱང་ཡི་
དམ་གྱི་ལྷ་སྒོམ་པ་མི་སྤངས། ངག་མིང་མེད་དུ་རྟོགས་ཀྱང་སྔགས་ཡི་གེ་དྲུག་པ་བགྲང་། སེམས་བདག་
མེད་དུ་རྟོགས་ཀྱང་རྟོག་མེད་ལ་རྒྱུན་བསྲིང་། ལུས་ངག་ཡིད་གསུམ་གྱི་སྣང་བ་མ་བཀག་པར་རང་བཞིན་
ཆོས་ཉིད་དུ་གསལ། གསལ་བའི་དུས་ན་འཛིན་པ་མེད། དེ་ཀ་རང་སྣང་ཡེ་ཤེས་ཡིན་ནོ། །དེ་མངོན་དུ་
གྱུར་པ་ནི་སངས་རྒྱས་ཀྱི་དགོངས་པའོ་ཞེས་གསུངས་སོ། །བདག་མེད་ཟུང་འཇུག་གི་ཞལ་གདམས་
རྫོགས་སོ།། །། བདུན་པོ་དེ་ཁྱད་པར་གྱི་ཟབ་དོན་བདུན་ཡིན་ནོ། །
།།
ཟབ་དོན་གྱི་ཞལ་གདམས་དྲུག །
ཨོཾ་མ་ཎི་པདྨེ་ཧཱུྃ། (༢༡༧བ)ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་
ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས་ཕ་རོལ་ཏུ་ཕྱིན་པ་དྲུག་ལ། ཐུགས་རྗེ་ཆེན་
- 363 -



མ་ཎི་བཀའ་འབུམ།
པོའི་ཆོས་འདི་ཤེས་རབ་ཀྱི་ཕ་རོལ་ཏུ་ཕྱིན་པ་དང་མི་འགལ་ཏེ། སྟོང་ཉིད་བཅོ་བརྒྱད། ཕ་རོལ་ཏུ་ཕྱིན་
པ་དྲུག །རྣམ་པར་ཐར་པའི་སྒོ་གསུམ་ཐུགས་རྗེ་ཆེན་པོའི་དགོངས་པ་ཡིན་པར་བསྟན་པ་ནི། དང་པོ་
སྟོང་ཉིད་བཅོ་བརྒྱད་ལ། ནང་སྟོང་པ་ཉིད་ནི་རང་གི་སེམས་ཉིད་དངོས་པོ་མེད་པར་སྟོང་སྟེ་ནང་གི་ནམ་
མཁའ་ལྟ་བུའོ། །ཕྱི་སྟོང་པ་ཉིད་ནི་ཕྱིའི་སྣང་བ་ངོ་བོ་ཉིད་ཀྱིས་སྟོང་སྟེ་ཕྱི་རོལ་གྱི་ནམ་མཁའ་ལྟ་བུའོ། །
ཕྱི་ནང་སྟོང་པ་ཉིད་ནི་རང་གི་སེམས་ཕྱི་ནང་མེད་པར་སྟོང་སྟེ། ཕྱི་ནང་གཉིས་ཀའི་ནམ་མཁའ་ལྟ་བུའོ། །
སྟོང་པ་ཉིད་སྟོང་པ་ཉིད་ནི་ཕྱི་ནང་གི་སྟོང་པར་ཡང་མི་འཛིན་ཏེ། ནམ་མཁའ་ལ་ཕྱི་ནང་གི་ངོས་བཟུང་
མེད་པ་ལྟ་བུའོ། །ཆེན་པོ་སྟོང་པ་ཉིད་ནི་སྟོང་པ་ཆེན་པོ་དེའི་གོང་ན་སྟོང་པ་གཞན་མེད་པ་ལྟ་བུའོ། །དོན་
དམ་པ་སྟོང་པ་ཉིད་ནི་སེམས་ལ་ཀུན་རྫོབ་ཀྱི་མཚན་མ་མེད་པས་དོན་སྨྲ་བསམ་བརྗོད་བྱ་ལས་འདས་ཏེ།
ནམ་མཁའ་ལ་དངོས་པོ་དང་མཚན་མ་མེད་པ་ལྟ་བུའོ། །འདུས་བྱས་སྟོང་པ་ཉིད་ནི་ཀུན་བརྟགས་ཀྱི་
ཆོས་ཐམས་ཅད་སྟོང་པ་ཡིན་ཏེ་ནམ་མཁའ་ལ་སྤྲིན་ཡལ་བ་ལྟ་བུའོ། །འདུས་མ་བྱས་སྟོང་པ་ཉིད་དང༌།
མཐའ་ལས་འདས་པ་སྟོང་པ་ཉིད་ནི། སེམས་ཉིད་རྟག་ཆད་ལས་གྲོལ་བ་ཡིན་ཏེ་ནམ་མཁའ་ཡོད་མེད་
ཀྱི་མཐའ་ལས་འདས་པ་ལྟ་བུའོ། །ཐོག་མ་དང་ཐ་མ་མེད་པ་སྟོང་པ་ཉིད་ནི། སེམས་དང་པོ་བྱུང་ས་དང་།
བར་དུ་གནས་ས་དང་། ཐ་མ་འགྲོ་ས་མེད་དེ་དུས་གསུམ་དུ་སྟོང་པས་ནམ་མཁའ་ཡེ་ནས་སྟོང་པ་ལྟ་བུའོ། །
དོར་བ་མེད་པ་སྟོང་པ་ཉིད་ནི། སེམས་ཉིད་ལ་སྐྱོན་ཡོན་གྱི་བླང་དོར་མེད་པ་སྟེ་ནམ་མཁའ་ལ་སྤང་བླང་
མེད་པ་ལྟ་བུའོ། །ཆོས་ཐམས་ཅད་སྟོང་པ་ཉིད་ནི། སེམས་དང་སེམས་ལས་བྱུང་བའི་ཆོས་ཐམས་ཅད་
སྟོང་པ་ཉིད་ཀྱི་(༢༡༨ན)ངང་དུ་གཅིག་པ་ནམ་མཁའ་ལ་ཉི་ཟླ་གཟའ་སྐར་ཅི་ཤར་ཡང་ནམ་མཁའི་ངང་
དུ་གཅིག་པ་ལྟ་བུའོ། །རང་གི་མཚན་ཉིད་སྟོང་པ་ཉིད་ནི་ཆོས་ཐམས་ཅད་རང་གི་མཚན་ཉིད་སྨྲ་བསམ་
བརྗོད་བྱ་ལས་འདས་པས་ནམ་མཁའ་སྨྲ་བརྗོད་ཀྱི་ཡུལ་དུ་མ་གྱུར་པ་ལྟ་བུའོ། །མི་དམིགས་པ་སྟོང་པ་
ཉིད་ནི། སེམས་དམིགས་པའི་ཡུལ་དུ་མ་གྱུར་བ་སྟེ་ནམ་མཁའ་ལ་དམིགས་པའི་ཡུལ་མེད་པ་ལྟ་བུའོ། །
དངོས་པོ་མེད་པ་སྟོང་པ་ཉིད་ནི། སེམས་ལ་དངོས་པོ་རང་རྫས་སུ་གྲུབ་པ་མེད་དེ། ནམ་མཁའ་གཟུགས་
དང་ཁ་དོག་ལས་འདས་པ་ལྟ་བུའོ། །ངོ་བོ་ཉིད་སྟོང་པ་ཉིད་ནི། སེམས་ཉིད་སྟོང་པར་བྱེད་པ་པོས་བྱས་
- 364 -



ཞལ་གདམས་ཟབ་དོན་ཆུང་ཚོའི་སྐོར།
པ་མ་ཡིན་ཏེ། ནམ་མཁའ་རང་གི་ངོ་བོས་སྟོང་པ་ལྟ་བུའོ། །དངོས་པོ་མེད་པའི་ངོ་བོ་ཉིད་སྟོང་པ་ཉིད་ནི།
དངོས་པོ་མེད་པའི་ངོ་བོར་ཡང་མི་གནས་ཏེ་ནམ་མཁའ་དངོས་མེད་དུ་ཡང་མ་གྲུབ་པ་ལྟ་བུའོ། །སྟོང་པ་
ཉིད་བཅོ་བརྒྱད་བསྡུས་ན་དཔེ་ནམ་མཁའ་ཡེ་ནས་སྟོང་། དོན་ཆོས་ཉིད་ཡེ་ནས་སྟོང་། རྟགས་སེམས་
ཉིད་ཡེ་ནས་སྟོང་། ཡེ་སྟོང་ཆེན་པོ་དེ་སེམས་ཅན་ཐམས་ཅད་ཀྱི་རྒྱུད་ལ་ཡོད་དེ། བླ་མས་བསྟན་པ་ཙམ་
གྱིས་ངོ་ཤེས་པ་དེ་ཀ་སྟོང་ཉིད་བཅོ་བརྒྱད་རང་གི་སེམས་ལ་ངོ་སྤྲད་པ་ཡིན་ནོ། །གཉིས་པ་ཕ་རོལ་ཏུ་
ཕྱིན་པ་དྲུག་གི་སྒོ་ནས་ངོ་སྤྲད་པ་ལ། ཤེས་རབ་ཀྱི་ཕ་རོལ་ཏུ་ཕྱིན་པ་ནི། ཆོས་ཐམས་ཅད་སེམས་སུ་
ཤེས་སེམས་སྟོང་པར་ཤེས། སྟོང་པ་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པར་ཤེས་པས། འཁོར་བ་
དང་མྱ་ངན་ལས་འདས་པའི་མཐར་ཕྱིན་པས་སེམས་དང་ཡུམ་ངོ་སྤྲད་པས་མ་དང་བུ་ཕྲད་པ་ལྟ་བུའོ། །
བསམ་གཏན་གྱི་ཕ་རོལ་ཏུ་ཕྱིན་པ་ནི། བལྟ་ཐབས་གསུམ་ལས། སངས་རྒྱས་ཀྱི་གཟིགས་ཐབས་ནམ་
མཁའི་དབྱངས་ལྟ་བུར་གཟིགས། བྱང་སེམས་ཀྱི་གཟིགས་ཐབས་རིགས་དྲུག་སེམས་ཅན་ལ་སྙིང་རྗེས་
གཟིགས། དེ་བཞིན་གཤེགས་པའི་གཟིགས་ཐབས་ནམ་མཁའི་ (༢༡༨བ)མཐའ་ལ་གཟིགས། དེ་ཡང་
བལྟས་པས་མཐོང་བ་མེད་དེ་ཧར་ལོང་གི་མིག་གིས་ཅི་ཡང་མ་མཐོང་བ་ལྟ་བུའོ། །བརྩོན་འགྲུས་ཀྱི་ཕ་
རོལ་ཏུ་ཕྱིན་པ་ནི། ཆོས་ཉིད་སྟོང་པ་ཉིད་ཀྱི་དོན་ལ། ལེ་ལོ་དང་བཏང་སྙོམས་སུ་མི་འཇོག་པར་རྩ་བྲལ་
དུ་ཉམས་སུ་ལེན་པས། རྒྱལ་པོ་གདན་ལ་བཞུགས་ཀྱང་འདོད་པ་ཤུགས་ལས་འགྲུབ་པ་ལྟ་བུའོ། །བཟོད་
པའི་ཕ་རོལ་ཏུ་ཕྱིན་པ་ནི། ཆོས་ཉིད་སྟོང་པ་ཉིད་ཀྱི་དོན་ཉམས་སུ་ལེན་པ་ལ་གནས་པ་ཡུན་རིང་དུ་
བཟོད་པས། དང་པོ་ལྟ་སྟངས། བར་དུ་མཉམ་བཞག །ཐ་མ་རྗེས་ཐོབ་ལ་སྒོམ་པའོ། །དེ་ནི་མས་བུ་གསོ་
བ་ལྟ་བུ་ཡིན་ནོ། །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ནི། ཆོས་ཉིད་སྟོང་པ་ཉིད་ཀྱི་དོན་ལ། བྱིང་རྨུགས་
རྒོད་འཐིབས་ལ་སོགས་པའི་ཉེས་སྐྱོན་མེད་པར་ཤེས་བཞིན་གྱི་བྱ་རས་ཟིན་པ། དཔེར་ན་སྒེག་མོ་མེ་
ལོང་ལ་ལྟ་བ་བཞིན་ནོ། །སྦྱིན་པའི་ཕ་རོལ་ཏུ་ཕྱིན་པ་ནི། ཆོས་ཉིད་སྟོང་པ་མཐའ་བྲལ་དེའི་ངང་ལ་
བཞག་པས། རང་དོན་རྫོགས་ནས་གཞན་དོན་འབྱུང་བས་རིན་པོ་ཆེ་ལ་དགོས་འདོད་འབྱུང་བ་ལྟ་བུའོ། །
དེ་ལྟར་ཕ་རོལ་ཏུ་ཕྱིན་པ་དྲུག་གིས་འཁོར་བའི་ཆུ་བོ་རབ་མེད་ལས་བརྒལ་ནས་མྱ་ངན་ལས་འདས་པའི་
: 365 -



མ་ཎི་བཀའ་འབུམ།
སྐམ་སར་ཕྱིན་པར་བྱེད་དོ། །གསུམ་པ་རྣམ་པར་ཐར་པའི་སྒོ་གསུམ་ལ་ངོ་སྤྲད་པ་ལ། དང་པོ་རྣམ་པར་
ཐར་པའི་སྒོ་སྟོང་པ་ཉིད་ནི། སེམས་ཉིད་སྟོང་པ་ཉིད་བསམ་སྒོམ་གྱི་རྩོལ་བ་ལས་འདས་པས། འཁོར་
བའི་རྣམ་པ་ལས་ཐར་པ་སྟེ། བཙོན་དོང་ནས་ཐར་པ་ལྟ་བུའོ། །གཉིས་པ་རྣམ་པར་ཐར་པའི་སྒོ་མཚན་
མ་མེད་པ་ནི། སེམས་ཉིད་སྟོང་པ་ཉིད་ལ་འཁོར་འདས་བཟང་ངན་གྱི་མཚན་མ་མེད་པས། འཁོར་བའི་
མཐའ་ལས་གྲོལ་བ་སྟེ་རྐུན་མ་འོག་སྒོ་ལས་ཐར་པ་ལྟ་བུའོ། །གསུམ་པ་རྣམ་པར་ཐར་པའི་སྒོ་སྨོན་པ་
མེད་པ་ནི། སེམས་ཉིད་སྟོང་པ་ཉིད་ལ་འཁོར་འདས་དགག་སྒྲུབ་ཀྱི་སྨོན་པ་མེད་པ་སྟེ། འཁོར་འདས་དབྱེར་
མེད་རྩོལ་སྒྲུབ་དང་(༢༡༩ན)བྲལ་བས་སྒོ་ལ་འགྱུ་བ་ལྟ་བུའོ། །ཐར་ས་གང་དུ་ཐར་ན་རྣམ་པ་ཐམས་ཅད་
མཁྱེན་པ་ཉིད་དུ་ཐར་ནས་རྣམ་རྟོག་ཐམས་ཅད་ཡེ་གྲོལ་ཡེ་དག་ཏུ་ཤེས་ཏེ་སྐུ་གསུམ་དུ་སངས་རྒྱའོ། །དེ་
ཡང་སངས་རྒྱ་བའི་དུས་ལ་གསུམ། རྟོགས་པ་ཅན་ཚེ་འདི་ལ་སངས་རྒྱ། བརྩོན་འགྲུས་ཅན་བར་དོར་
སངས་རྒྱ། མོས་པ་ཅན་ཕྱི་མ་ལ་སངས་རྒྱའོ། །དེ་ལྟ་བུའི་གདམས་པ་ཕྱིན་ཅི་མ་ལོག་པ་འདི་ནི་ཐུགས་
རྗེ་ཆེན་པོའི་ཐུགས་དགོངས་ཕྱིན་ཅི་མ་ལོག་པ་ཡིན་ནོ། །ཕ་རོལ་ཏུ་ཕྱིན་པའི་ཐུགས་རྒྱུད་ཀྱི་གདམས་
པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས་ཕྱག་རྒྱ་ཆེན་པོ་དང་སྒོ་བསྟུན་ནས་གདམས་པ་ལ། ལྟ་བ་
དང་། སྒོམ་པ་དང་། སྤྱོད་པ་དང་། འབྲས་བུ་དང་། ཉམས་དང་ལྔའོ། །དང་པོ་ལྟ་བ་ལ་དཔེ་དོན་གཉིས་
ལས། དང་པོ་དུ་མ་རོ་གཅིག་ཀ་རའི་གཟུགས་བརྙན་ལྟ་བུ་ནི། དཔེར་ན་ཀ་ར་ཐམས་ཅད་གཟུགས་
བརྙན་ཅི་བྱས་ཀྱང་མངར་བར་རོ་གཅིག་པ་ལྟར། འཁོར་འདས་ཀྱི་ཆོས་བསམ་གྱིས་མི་ཁྱབ་བརྗོད་ཀྱིས་
མི་ལང་བ་ཅིག་བཤད་ཀྱང་། རྩ་བ་ཆོས་ཉིད་མ་བཅོས་པ་ཕྱག་རྒྱ་ཆེན་པོར་རོ་གཅིག་གོ །གཉིས་པ་
དབང་པོ་རང་ལོག་ནགས་ལ་མེ་མཆེད་པ་ལྟ་བུ་ནི། དཔེར་ན་ནགས་ལ་མེ་འབར་བའི་ཚེ་ཅིར་སྣང་
ཐམས་ཅད་བསྲེགས་པ་ལྟར། ཚོགས་དྲུག་མ་བཅོས་ལྷུག་པར་བཞག་པས་ཡུལ་དྲུག་ཕྱག་རྒྱ་ཆེན་པོར་
འཆར་རོ། །གཉིས་པ་ སྒོམ་ པ་ ཡང་ དཔེ་དོན་གཉིས་ཀྱིས་གཏན་ལ་དབབ་སྟེ། དང་པོ་གསལ་ལ་མ་
- 366 -



ཞལ་གདམས་ཟབ་དོན་ཆུང་ཚོའི་སྐོར།
སྤྱི
བསྒྲིབས་
ས་པ་མར་མེ་རླུང་གིས་མ་བསྐྱོད་པ་ལྟ་བུ་ནི། དཔེར་ན་མར་མེ་རླུང་གིས་མ་བསྐྱོད་པ་དེ་རྩ་
འབར། རྐེད་པ་གསལ། རྩེ་མོ་རྣོ་བ་ལྟར་སེམས་མ་བཅོས་པར་བཞག་པས། སོ་མ། རྗེན་པ། རང་ཐང་
ལྷུག་པར་འདུག་པའོ། །གཉིས་པ་དྲན་རྟོག་སྟོང་པར་ཤེས་( ༢༡༩བ)པས་རྐུན་མ་ངོ་ཤེས་པ་ལྟ་བུ་ནི།
དཔེར་ན་རྐུན་མ་ངོས་ཟིན་ན་རྐུ་མི་ནུས་པ་ལྟར། རྣམ་རྟོག་ཅི་བྱུང་ཡང་ངའི་ངོ་བོ་སྟོང་པར་ཤེས་པས་དྲན་
པ་ཙམ་གྱིས་མི་གནས་སོ། །གསུམ་པ་སྤྱོད་པ་ཡང་དཔེ་དོན་གཉིས་ཀྱིས་གཏན་ལ་དབབ་སྟེ། དང་པོ་
གཉིས་མེད་ཐུག་ཕྲད་མ་དང་བུ་ཕྲད་པ་ལྟ་བུ་ནི། དཔེར་ན་མ་དང་བུ་ངོ་ཕྲད་ན་ཡིན་མིན་གྱི་ཐེ་ཚོམ་མེད་
པ་ལྟར། སྣང་བ་ལ་ཅི་དྲན་ཅི་ཤར་ཡང་དེ་ཉིད་ངོ་བོ་ཕྱག་རྒྱ་ཆེན་པོར་གནས་སོ། །གཉིས་པ་བྱ་བའི་རྩོལ་
བ་དང་གླང་ཆེན་ལོམ་པ་ལྟ་བུ་ནི། དཔེར་ན་དབུལ་པོའི་གླང་ལོམ་པ་དང་འགྲོ་འོང་མེད་ཅིང་མ་སོས་
དོགས་ པའི་ སྡུག་བསྔལ་དང་བྲལ་བ་ལྟར། ཕྱག་རྒྱ་ ཆེན་ པོའི་དོན་རྒྱུད་ལ་སྐྱེས་ པས་ལུས་ངག་ཡིད་
གསུམ་རྩོལ་བ་དང༌ བྲལ་ཏེ་ བློ་ རང་མལ་དུ་ཚུད་དོ། །བཞི་པ་འབྲས་བུ་ཡང་། དཔེ་དོན་གཉིས་ཀྱིས་
གཏན་ལ་དབབ་སྟེ། དང་པོ་ཕྱག་རྒྱ་ཆེན་པོ་གདོད་ནས་གྲུབ་ཟིན་པ་སྨན་སྦེད་ལྟ་བུ་ནི། དཔེར་ན་སྨན་
སྦེད་བྱ་བ་དེ་དང་པོ་སྐྱེས་ནས་ཡལ་ག་དང་ལོ་མ་དང་འདབ་མ་མེད་པར་ཡེ་ནས་འབྲས་བུར་གྲུབ་པ་
ལྟར།
སེམས་ཉིད་
ད་སངས་རྒྱས་སུ་ཡེ་ནས་གནས་པ་ཡིན། གཉིས་པ་སྣང་བ་སྟོང་པར་ཐིམ་པ་ལན་ཚྭ་ཆུ་
ལ་ཐིམ་པ་ལྟ་བུ་ནི། དཔེར་ན་ཆུ་ནང་དུ་ལན་ཚུ་བཞག་པས་དབྱེར་མི་ཕྱེད་པ་ལྟར། སྣང་བ་ལྷན་ཅིག་
སྐྱེས་པའི་ཡེ་ཤེས་དང༌། ཆོས་ཉིད་ལྷན་ཅིག་སྐྱེས་པའི་ཡེ་ཤེས་གཉིས། སྣང་བའི་ངོ་བོ་གདོད་ནས་སྟོང་
ལ་སྣང་བ་རང་སྣང་ཡིན། སྟོང་པ་རང་སྟོང་ཡིན། སྣང་སྟོང་གཉིས་མེད་རང་བྱུང་གི་ཡེ་ཤེས་ཡིན་ནོ། །ལྔ་
པ་ཕྱག་རྒྱ་ཆེན་པོའི་ཉམས་ལ་ཡང་དཔེ་དོན་གཉིས་ཏེ། དང་པོ་ཉམས་སུ་མྱོང་ཡང་སྒྱུར་མ་བཏུབ་པ་
གཞོན་ནུ་མས་བདེ་བ་མྱོང་བ་ལྟ་བུ་ནི། དཔེར་ན་གཞོན་ནུ་མ་སྔར་སྐྱེས་པ་དང་མ་ཕྲད་པ་ཅིག་ཕྱིས་ཕྲད་
པའི་དུས་ན་དགའ་བ་དེ་ཉམས་སུ་མྱོང་ཡང་སྒྱུར་མ་བཏུབ་པ་ལྟར། ཕྱག་རྒྱ་ཆེན་པོའི་ཆོས་ཉིད་བསམ་
པའི་ ཡིད་དང་ བྲལ་བའི་དོན་རང་གི་རྒྱུད་ལ་ཉམས་སུ་(༢༢༠ན)མྱོང་ཡང་སྨྲ་བརྗོད་ཀྱིས་གཞན་ལ་
བསྟན་དུ་མེད་པའོ། །གཉིས་པ་ཆོས་ཉིད་ལ་རྒྱུན་ཆད་མེད་པ་ཆུ་བོའི་རྒྱུན་ལྟ་བུ་ནི། དཔེར་ན་ཆུ་བོ་འབ
- 367 -



མ་ཎི་བཀའ་འབུམ།
པ་རྒྱུན་ཆད་མེད་པ་ལྟར། འགྲོ་འཆག་ཉལ་འདུག་སྤྱོད་ལམ་ཐམས་ཅད་དུ་ཕྱག་རྒྱ་ཆེན་པོའི་ཉམས་ཆོས་
ཉིད་མ་བཅོས་རང་ལུགས་སུ་གནས་པ་དེ། དུས་དང་གནས་སྐབས་ཐམས་ཅད་དུ་མི་འབྲལ་བར་འདུག་
པའོ། །དེ་ལྟ་བུའི་ཕྱག་རྒྱ་ཆེན་པོའི་དོན་ཕྱིན་ཅི་མ་ལོག་པ་དེ་ཐུགས་རྗེ་ཆེན་པོའི་དགོངས་པ་ཡིན་ནོ། །
ཕྱག་རྒྱ་ཆེན་པོའི་ཐུགས་རྒྱུད་ཀྱི་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས་རྫོགས་པ་ཆེན་པོ་དང་སྒོ་བསྟུན་ནས་ངོ་སྤྲད་པ་ནི་དཔེ་དོན་
བཅུ་ལས། དང་པོ་ཡེ་ཤེས་སྤྱི་བླུགས་ཀྱི་དགོངས་པ་ནི། སྤྱི་བོར་ཆུ་བླུགས་པ་ལྟ་བུ་ཡིན་ཏེ། ཡེ་ཤེས་བྱ་
བ་རང་གི་སེམས་ཉིད་སྟོང་པ་ཆེན་པོ་ཡེ་ནས་གནས་པས་ད་གཟོད་སྲུབ་ཏུ་མེད་དེ། ཡེ་ནས་རང་བྱུང་དུ་
སྤྱི་བླུགས་སུ་གནས་པ་ཡིན། དཔེར་ན་སྤྱི་བོར་ཆུ་བླུགས་ན་ལུས་ཀུན་ལ་ཁྱབ་པ་ལྟར། སེམས་ཆོས་ཉིད་
ཀྱིས་ལུས་ལ་ཁྱབ་པས་ཡེ་ཤེས་གསལ་སྟོང་དུ་གནས་སོ། །གཉིས་པ་ཆོས་ཉིད་ཐུག་ཕྲད་ཀྱི་གདམས་པ་
སྔར་འདྲིས་ཀྱི་མི་དང་ཕྲད་པ་ལྟ་བུ་ནི། ཆོས་ཉིད་ཅེས་བྱ་བ་གཞན་ན་མེད་དེ་རང་གི་སེམས་ངོས་བཟུང་
མེད་པ་རང་ལ་གནས་པ་འདི། དཔེར་ན་སྔར་འདྲིས་ཀྱི་མི་དང་ཕྱིས་ཕྲད་ན་དེར་འདུག་སྙམ་དུ་ཝལ་
གྱིས་ཤེས་པ་ལྟར། རང་གི་སེམས་ཉིད་འདི་བླ་མའི་གདམས་ངག་
ས་ངག་གིས་བསྟན་པ་ཙམ་གྱིས་ཆོས་ཉིད་དུ་
ངོ་ཤེས་པ་ཡིན་ནོ། །གསུམ་པ་རྣམ་རྟོག་ཡེ་ཤེས་སུ་འཆར་བའི་དགོངས་པ་ནགས་ལ་མེ་མཆེད་པ་ལྟ་བུ་
ནི། ད་ལྟའི་རྟོག་པ་བར་མཚམས་མེད་པ་འདི་ལ་ངོས་བཟུང་མེད་དེ། དཔེར་ན་ནགས་འཐུག་པོ་ཅིག་ལ་
མེ་འབར་ན་ནགས་ཚལ་ཐམས་ཅད་མེའི་གྲོགས་(༢༢༠བ)སུ་འགྱུར་བ་ལྟར། དུས་གསུམ་གྱི་རྣམ་རྟོག་
ཕྲ་རགས་ཐམས་ཅད་དང་པོ་བྱུང་ས་མེད་དེ་སྟོང་། བར་དུ་གནས་ས་མེད་དེ་སྟོང་། ཐ་མ་འགྲོ་ས་མེད་དེ་
སྟོང་པས། སྟོང་པའི་ཡེ་ཤེས་ཁོ་ན་འཆར་རོ། །བཞི་པ་མཚན་མ་རང་གྲོལ་གྱི་དགོངས་པ་ཆུ་ལ་ཆུ་བུར་ཐིམ་
པ་ལྟ་བུ་ནི། དངོས་པོ་དང་མཚན་མར་སྣང་བའི་ཆོས་ཐམས་ཅད་སྟོང་པ་ཉིད་ལས་མ་འདས་ཏེ། དཔེར་
ན་ཆུ་རླབས་ཆུ་ལས་བྱུང་ཡང་ཆུ་ཉིད་ལ་ཐིམ་པ་ལྟར། ཆོས་ཐམས་ཅད་ཆོས་ཉིད་ལས
ཆོས་ཐམས་ཅད་ཆོས་ཉིད་ལས་བྱུང་ནས་ཆོས་ཉིད་
དུ་རང་སར་གྲོལ་བ་ཡིན་ནོ། །ལྔ་པ་ཏིང་ངེ་འཛིན་འབྱུང་འཇུག་མེད་པའི་དགོངས་པ་ཉི་མ་ལྟ་བུ་ནི།
- 368 -



ཞལ་གདམས་ཟབ་དོན་ཆུང་ཚོའི་སྐོར།
ཆོས་ཉིད་བྱང་ཆུབ་ཀྱི་སེམས་རྟོགས་ན་ཏིང་ངེ་འཛིན་ལ་འཕེལ་འགྲིབ་མེད་དེ། དཔེར་ན་ཉི་མའི་སྙིང་པོ་
ལ་འོད་གསལ་འགྲིབ་མེད་པ་ལྟར། ཆོས་ཉིད་སྟོང་པ་ཉིད་ལ་གསལ་འགྲིབ་མེད་པས་ཡེ་གསལ་ཆེན་
པོར་གནས་སོ། །དྲུག་པ་མ་བཅོས་པ་མཉམ་པ་ཉིད་ཀྱི་དགོངས་པ་རྒྱ་མཚོའི་གཏིང་ལྟ་བུ་ནི། ཆོས་ཉིད་
མཉམ་པ་ཉིད་སངས་རྒྱས་ཀྱིས་མ་མཛད་སེམས་ཅན་གྱིས་མ་བཅོས་པར་ཡེ་ནས་མཉམ་པ་ཉིད་དུ་
གནས་ཏེ། དཔེར་ན་རྒྱ་མཚོ་ལྟར་ཆོས་ཉིད་ཀློང་ཡངས་མ་བཅོས་མ་བསྒྱུར་བ་ཡེ་ནས་མི་གཡོ་བ་ཡིན་ནོ། །
བདུན་པ་རྩོལ་མེད་བདེ་ཆེན་གྱི་དགོངས་པ་སྐྱེས་བུས་བྱ་བ་ཐོངས་པ་ལྟ་བུ་ནི། ཆོས་ཉིད་ལ་འབད་རྩོལ་
མི་དགོས་ཏེ། དཔེར་ན་སྐྱེས་བུ་ལས་དང་བྱ་བའི་རྩོལ་བ་བཏང་བ་དེས། ལུས་ངག་ཡིད་གསུམ་ལ་རང་
དབང་ཐོབ་ཅིང་མ་ཟིན་དོགས་པའི་སྡུག་བསྔལ་དང་བྲལ་བ་ལྟར། ཆོས་ཉིད་ཀྱི་དོན་ལ་ལུས་ངག་ཡིད་
གསུམ་ལྷོད་དེ་ཤིག་གེ་བ། རྩོལ་བ་དང་བྲལ་བས། བདེ་བའི་ངང་ལ་རང་གསལ་དུ་གནས་སོ། །བརྒྱད་
པ་རྣམ་དག་ཀུན་བཟང་གི་དགོངས་པ་རིན་པོ་ཆེ་གསེར་གླིང་ལྟ་བུ་ནི། ཡིད་ཆོས་ཉིད་དུ་དག་པས།
དཔེར་ན་རིན་པོ་ཆེ་གསེར་གླིང་ནས་རྡོ་གང་ཡང་མི་རྙེད་པས་ཅིར་སྣང་ཐམས་ཅད་གསེར་དུ་སྣང་བ་
ལྟར། ཆོས་ཐམས་ཅད་རང་བཞིན་གྱིས་རྣམ་པར་(༢༢༡ན)དག་པ་ཀུན་དུ་བཟང་པོའི་དགོངས་པ་ཆོས་
ཉིད་ལས་མ་གཡོས་པ་ཡིན་ནོ། །དགུ་པ་ཐིག་ལེ་ཀློང་ཡངས་ཀྱི་དགོངས་པ་ནམ་མཁའ་ལྟ་བུ་ནི། དེ་ཡང་
ཆོས་ཐམས་ཅད་ཆོས་ཉིད་ལས་འགྱུར་བ་མེད་པ་ཡིན་ཏེ། དཔེར་ན་ནམ་མཁའ་ལ་ཕྱོགས་མཚམས་མེད་
པ་ལྟར། ཆོས་ཉིད་ཁྱབ་གདལ་ཆེན་པོ་ཐིག་ལེ་ཀློང་ཡངས་སུ་བཞག་གོ །བཅུ་པ་རང་གྲོལ་ལྷུན་རྫོགས་
ཀྱི་དགོངས་པ་རིན་པོ་ཆེ་ལྟ་བུ་ནི། སྣང་བ་རང་གྲོལ་ཆོས་ཉིད་མ་བཅོས་ལྷུན་གྱིས་གྲུབ་པ་ཡིན་ཏེ།
དཔེར་ན་ཡིད་བཞིན་གྱི་ནོར་བུ་རིན་པོ་ཆེ་ལ་འདོད་ཡོན་ཐམས་ཅད་ལྷུན་གྱིས་གྲུབ་པ་ལྟར། སྐུ་དང་ཡེ་
ཤེས་ཀྱི་ཡོན་ཏན་མ་ལུས་པ་རང་ལ་རྫོགས་པའོ། །དེ་ལྟ་བུའི་རྫོགས་པ་ཆེན་པོའི་ཕུགས་གཏིབ་པའི་
གདམས་པ་ཕྱིན་ཅི་མ་ལོག་པ་འདི་ནི། ཐུགས་རྗེ་ཆེན་པོའི་དགོངས་པ་ཡིན་ནོ། །རྫོགས་པ་ཆེན་པོའི་
ཐུགས་རྒྱུད་ཀྱི་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
• 369 -



མ་ཎི་བཀའ་འབུམ།
རྒྱལ་པོ་སྲོང་བཙན་སྒམ་པོའི་ཞལ་གདམས། དབུ་མ་ཆེན་པོ་དང་སྒོ་བསྟུན་ནས་ངོ་སྤྲད་པ་ནི། དབུ་མ་ལ་
རྣམ་གྲངས་མང་ཡང་བདེན་གཉིས་སུ་འདུས་ཏེ། ཀུན་རྫོབ་ཀྱི་བདེན་པ་དང་། དོན་དམ་པའི་བདེན་པའོ། །
བདེན་པ་གཉིས་ཀྱི་དོན་མ་རྟོགས་པས་འཁོར་བ་ལས་འཕགས་མ་ནུས་པ་ཡིན་ནོ། །དེ་གཉིས་ཀྱི་དོན་
ཤེས་པར་བྱེད་འདོད་པས་གཏན་ལ་དབབ་པ་ནི། ཀུན་རྫོབ་ལ་གཉིས་ཏེ། ཡང་དག་པའི་ཀུན་རྫོབ་དང༌།
ལོག་པའི་ཀུན་རྫོབ་བོ། །དེ་ལ་ལོག་པའི་ཀུན་རྫོབ་ནི་ཡང་དག་པའི་དོན་ལས་ལོག་པ་སྟེ་མུ་སྟེགས་པའི་
ལྟ་བ་ལོག་པ་དང་། སྐྱེ་བོ་ཐ་མལ་པའི་ལོག་ཤེས་ཡིན་པས་འདིས་འཁོར་བ་མཐའ་མེད་དུ་བསྐྱུར་བ་
ཡིན་ནོ། །ཡང་དག་པའི་ཀུན་རྫོབ་ནི་སྒྱུ་མ་ལྟ་བུ་ཡིན་ཏེ། དཔེར་ན་སྒྱུ་མ་མཁན་གྱིས་བྱས་པའི་སྐྱེས་པ་
དང༌། བུད་མེད་དང༌། ཁྱེའུ་དང་། བུ་མོ་(༢༢༡བ)དང་། རྟ་དང་གླང་པོ་ལ་སོགས་པ་གཞི་མེད་བཞིན་དུ་
སྣང་། སྣང་བཞིན་དུ་མེད། མེད་པ་ལ་ཡོད་པར་འཛིན་པ་སྒྱུ་མ་ལྟ་བུའོ། །དེ་བཞིན་དུ་ཡང་དག་པའི་དོན་
ཡང་སྣང་བའི་ཆ་ནས་ཀུན་རྫོབ་ལ། སྟོང་པའི་ཆ་ནས་དོན་དམ་དུ་སོང་བ་མ་ཡིན། སྣང་སྟོང་གཉིས་
འདུས་པ་ལ་ཡང་དག་པའི་དོན་བྱ་བ་ཡིན་ཏེ། དེ་ལ་རྟག་ཆད་ཡིན་མིན་ཡོད་མེད་གང་ཡང་མེད་དོ། །དེ་
ཡང་སྒྱུ་མ་བཤིག་པའི་དུས་ན་སྒྱུ་མའི་སྐྱེས་པ་དང་བུད་མེད་ལ་སོགས་པ་མི་དམིགས་ཀྱང༌། སྒྱུ་མའི་སྣང་
བ་དྲན་པ་ཡོད་པ་དང་འདྲ་བའམ། ཡང་ན་བོད་ན་སྒྱུ་མ་མེད་པས། གཉིད་ལོག་པའི་དུས་ན་སྐྱེས་པ་དང་
བུད་མེད་ལ་སོགས་པ་རྨིས་པའི་ཚེ་གཉིད་སད་པ་དང་བདེན་པའི་སྣང་བ་མེད་ཀྱང་། རྨི་ལམ་གྱི་སྣང་བ་
ཙམ་ཞིག་ཡོད་པ་དང་འདྲ་བར། འདི་ལྟར་གྱི་སྣང་བ་ཐམས་ཅད་དོན་ལ་རང་བཞིན་མེད་པས་མིང་ཙམ་
བརྡ་ཙམ། བཏགས་པ་ཙམ་དེ་ཉིད་ཡོད་མེད་ཡིན་མིན་གྱི་སྤྲོས་པ་དང་བྲལ་བ་ཡིན་ནོ། །གྲུབ་མཐའ་
གཞན་གྱི་སྣང་སྟོང་། གསལ་སྟོང་། བདེ་སྟོང་། རིག་སྟོང་། རྟོག་མེད་ལ་སོགས་པ་ཐམས་ཅད་ཡང་དག་
པའི་ཀུན་རྫོབ་ལས་མ་འདས་སོ། །དེ་བཞིན་ཉིད་དང་། སྟོང་པ་ཉིད་དང་། ཆོས་ཀྱི་དབྱིངས་དང་། སྤྲོས་
བྲལ་ལ་སོགས་པ་རྣམས་དོན་དམ་པ་མ་ཡིན་པའི་ཚིག་བླ་དགས་སོ། །དོན་དམ་པ་དེ་ལ་སྤྲོས་པ་ད
བྲལ་མ་བྲལ་དང་སྟོང་མི་སྟོང་གི་བརྗོད་པ་ཐམས་ཅད་དང་བྲལ། བློའི་ཡུལ་ལས་འདས་ཚིག་ཏུ་བརྗོད་
པས་ཐོག་ཏུ་ཕེབས་མི་སྲིད་པ་ཡིན་ནོ། །འོན་ཀྱང་དེ་བཞིན་ཉིད་དང་ཆོས་ཉིད་དང་སྤྲོས་བྲལ་ལ་སོགས་
བུ་དང་
- 37) -



ཞལ་གདམས་ཟབ་དོན་ཆུང་ཚོའི་སྐོར།
པ་དོན་དམ་པ་རྟོགས་པའི་ཐབས་སུ་འགྲོ་བས་ཡང་དག་པའི་ཀུན་རྫོབ་ཡིན་ནོ། །འོ་ན་དོན་དམ་པ་དེ་
བློའི་སྤྱོད་ཡུལ་མ་ཡིན་པས་རྟོགས་མི་ནུས་སོ་ཞེ་ན། ཡང་དག་པའི་ཀུན་རྫོབ་དེ་བརྡ་ཙམ་དུ་བསྟན་པས་
དེ་རྒྱུད་ལ་གོམས་ནས། དེའི་དབང་གིས་དོན་དམ་སྨྲ་བསམ་བརྗོད་བྱ་ལས་འདས་པ་མངོན་དུ་གྱུར་པ་དེ་
འབྲས་བུ་ཆོས་ཀྱི་སྐུ་ཞེས་བྱའོ། །ཆོས་ཀྱི་སྐུ་སྤྲོས་པ་དང་(༢༢༢ན)བྲལ་ཡང་། ལོངས་སྐུ་དང་སྤྲུལ་སྐུ་
གཉིས་ངང་ངམ་ཤུགས་ལས་འབྱུང་བ་མི་འགག་པ་ཡིན་ནོ། །དེ་ཡང་དཔག་བསམ་གྱི་ཤིང་དང་ཡིད་
བཞིན་གྱི་ནོར་བུ་རིན་པོ་ཆེ་ལ་དགོས་འདོད་འབྱུང་ཡང་། སེམས་ཅན་གྱི་རེ་བ་བསྐང་བའི་རྟོག་པ་མེད་
པའམ་འབྱུང་བ་ལས་སྐྱེས་པའི་སྨན་ལ་ནད་སེལ་བའི་རྟོག་པ་མེད་པ་བཞིན་ནོ། །དེ་ལྟ་བུའི་དབུ་མ་ཆེན་
པོའི་དོན་ཕྱིན་ཅི་མ་ལོག་པ་དེ་ནི་ཐུགས་རྗེ་ཆེན་པོའི་དགོངས་པ་མཐར་ཐུག་པ་ཡིན་ནོ། །སྤྲུལ་པའི་རྒྱལ་
པོའི་ཞལ་གདམས་དབུ་མ་ཆེན་པོའི་ཐུགས་རྒྱུད་ཀྱི་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། །ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་
བཙན་སྒམ་པོའི་ཞལ་གྱི་གདམས་པ་ཐུགས་རྗེ་ཆེན་པོ་ཉིད་ཀྱི་དགོངས་པ་ལ་བཞི། ལྟ་བ་དང༌། སྒོམ་པ་
དང་། སྤྱོད་པ་དང་། འབྲས་བུའོ། །ལྟ་བ་ལ་གསུམ་ལས། དང་པོ་ཐུགས་རྗེ་ཀུན་ལ་ཁྱབ་པ་ནམ་མཁའ་
ལྟ་བུ་ནི། ནམ་མཁས་འདི་ལ་ཁྱབ་ནས་འདི་ལ་མ་ཁྱབ་བྱ་བ་མེད་པ་དང་འདྲ་བར། ཐུགས་རྗེ་ཆེན་པོའི་
ཐུགས་ཆོས་ཉིད་ཡང་དག་པའི་དོན་གྱིས་ཀུན་ལ་ཁྱབ་ཅིང་མཉམ་པ་རིས་མེད་དུ་གནས་སོ། །གཉིས་པ་
ངོ་བོ་རང་གསང་ཐབས་ཀྱིས་ཆོད་པ་དབུལ་མོའི་གཏེར་ལྟ་བུ་ནི། དཔེར་ན་དབུལ་མོའི་ཁྱིམ་གྱི་འོག་ན་
གཏེར་ཡོད་ཀྱང་མོ་ལ་རྒྱུས་མེད་པས་ངོ་མི་ཤེས་པ་ལྟར། སངས་རྒྱས་ཀྱི་ཐུགས་ཡེ་ཤེས་རང་ལ་ཡོད་
ཀྱང་རང་གིས་ངོ་མི་ཤེས་པ་ཡིན་ནོ། །གསུམ་པ་དེ་རྟོགས་པར་བྱེད་པའི་ཐབས་གཏེར་གྱི་ཁ་བྱང་ལྟ་བུ་
ནི། སྔར་ལྟར་ངོ་མ་ཤེས་པ་དེ་ལ་ཤེས་པར་བྱེད་པའི་ཐབས་བླ་མའི་གདམས་ངག་གིས་རང་སེམས་སངས་
རྒྱས་སུ་བསྟན་པས། དབུལ་མོ་ལོངས་སྤྱོད་དང་ལྡན་པ་ལྟར། སངས་རྒྱས་ཀྱི་དགོངས་པ་རང་ལ་འདུག་
པ་མཐོང་བ་ནི་ཐུགས་རྗེ་ཆེན་པོའི་ལྟ་བ་ཡིན་ནོ། །གཉིས་པ་སྒོམ་པ་ལ་གསུམ་ལས། དང་(༢༢༢བ)པོ་
ཐུགས་རྗེ་ཆེན་པོའི་དགོངས་པ་རང་ལ་གསལ་བ་མེ་ལོང་ལ་བྱད་བཞིན་གསལ་བ་ལྟ་བུ་ནི། དཔེར་ན་མེ་
-371 -



མ་ཎི་བཀའ་འབུམ།
ལོང་གཡའ་དག་པའི་ནང་དུ་བྱད་བཞིན་གང་གིས་བལྟས་ཀྱང་མཐོང་བ་དང་འདྲ་བར། རང་གི་སེམས་
གསལ་ལ་མ་བསྒྲིབས་པ་དེ་ལ་བལྟས་པས
པས་ཐམས་ཅད་གསལ་བར་འཆར་རོ། །གཉིས་པ་གསལ་ལ་
ངོས་བཟུང་མེད་པ་བར་སྣང་གི་འཇའ་ཚོན་ལྟ་བུ་ནི། དཔེར་ན་འཇའ་ཚོན་གསལ་མདངས་དང་ལྡན་པ་
ལྟར་ཆོས་ཉིད་གསལ་སྟོང་གི་ཉམས་དང་ལྡན་པ་ཅིག་དགོས་སོ། །གསུམ་པ་གསལ་ལ་རྟོག་པ་མེད་པ་
མར་མེ་ལྟ་བུ་ནི། དཔེར་ན་མར་མེ་ལ་ངར་ཡོད་པ་དང་གསལ་མདངས་ཡོད་པ་ལྟར། ཆོས་ཉིད་ལ་
གཞིའི་ངར་མདངས་ཡོད་པས་བྱིང་རྨུགས་དང་འགྱུས་དྲན་གྱི་རྟོག་པར་མ་སོང་བར་གསལ་ལེ། སིང་ངེ་།
ཧྲིག་གེ་གནས་སོ། །གསུམ་པ་སྤྱོད་པ་ལ་གསུམ་ལས། དང་པོ་ཐུགས་རྗེ་ཀུན་ལ་སྙོམས་པ་ཉི་མ་ལྟ་བུའི་
སྤྱོད་པ་ནི། དཔེར་ན་ཉི་མ་ལ་ཉེ་རིང་མེད་པར་ཀུན་ལ་སྙོམས་ནས་འགྲོ་བ་ལྟར། འགྲོ་དྲུག་གི་སེམས་
ཅན་རྣམས་ལ་ཐུགས་རྗེ་ཆེན་པོའི་སྤྱོད་པ་ཕྱོགས་རིས་མེད་པར་ཀུན་ལ་ཁྱབ་པ་ཅིག་དགོས། གཉིས་པ་
སྙིང་རྗེ་ཀུན་ལ་བརྩེ་བ་བུ་གཅིག་པའི་མ་ལྟ་བུ་ནི། མ་གཅིག་ལ་བུ་གཅིག་པ་ཡོད་སྙིང་བརྩེ་བས་སྙིང་
ཕུགས་སུ་བཅུག་ནས་གཅེས་པར་བྱེད་པ་ལྟར། འགྲོ་བ་ཐམས་ཅད་སྙིང་ཕུགས་སུ་བཅུག་ནས་ཡལ་བར་
མི་འདོར་བར་བརྩེ་བས་སྐྱོང་བ་ཅིག་དགོས། གསུམ་པ་འགྲོ་བ་ཐབས་ཀྱིས་སྒྲོལ་བ་དེད་དཔོན་ལྟ་བུ་ནི།
དཔེར་ན་རྒྱ་མཚོ་ལ་ནོར་བུ་ལེན་པའམ་འགྲོ་ཆས་བྱེད་པ་ལ་ཐབས་སུ་གྲུའམ་གཟིངས་སམ་དེད་དཔོན་
དང་གདོས་པ་དགོས་པ་ལྟར། འཁོར་བའི་ཆུ་བོ་ལས་སྒྲོལ་བ་ལ་ཐབས་ནི་བགྲངས་པ་ཙམ་གྱིས་འཁོར་
བ་ལས་སྐྱོབ་པ་ཨོཾ་མ་ཎི་པདྨེ་ཧཱུྃ་ཞེས་པ་འདི་འདྲེན་དགོས། བཞི་པ་ཐུགས་རྗེ་ཆེན་པོའི་འབྲས་བུ་ལ་
གསུམ་ལས། དང་པོ་ཆོས་ སྐུ་ དངོས་(༢༢ ༣ན)མེད་ནམ་མཁའ་ལྟ་བུ་ནི། དཔེར་ན་ནམ་མཁའ་ལ་
གཟུགས་དང་ཁ་དོག་གང་ཡང་གྲུབ་པ་མེད་པ་ལྟར། ཆོས་ཀྱི་སྐུ་ལ་དངོས་པོ་དང་མཚན་མ་གང་ཡང་
གྲུབ་པ་མེད་པས་ཆོས་ཀྱི་དབྱིངས་སུ་སངས་རྒྱའོ། །གཉིས་པ་ལོངས་སྐུ་ཉི་ཟླ་ལྟ་བུ་ནི། དཔེར་ན་ཉི་ཟླ་
གཟའ་སྐར་ལ་སོགས་པ་ནམ་མཁའི་རྒྱན་དུ་ཤར་བ་ལྟར། ཆོས་སྐུ་ནམ་མཁའ་ལྟ་བུ་ལ་ལོངས་སྐུ་མཚན་
དང་དཔེ་བྱད་ཀྱིས་བརྒྱན་པ་གཟའ་སྐར་ལྟ་བུ་ཤར་ནས། ས་ལ་གནས་པའི་བྱང་ཆུབ་སེམས་དཔའ་
རྣམས་ལ་ཆོས་སྟོན་ཏོ། །གསུམ་པ་སྤྲུལ་སྐུ་ཉི་ཟེར་ལྟ་བུ་ནི། དཔེར་ན་ཉི་ཟླའི་འོད་ཀྱིས་མུན་པ་སེལ་བ་
- 372 -



ཞལ་གདམས་ཟབ་དོན་ཆུང་ཚོའི་སྐོར།
ལྟར། གང་ལ་གང་འདུལ་གྱི་སྒོ་ནས་ཆོས་བསྟན་ནས་འགྲོ་བའི་དོན་མཛད་དོ། །སྤྲུལ་པའི་རྒྱལ་པོའི་ཞལ་
གདམས་ཐུགས་རྗེ་ཆེན་པོའི་ཐུགས་རྒྱུད་ཀྱི་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོའི་ཞལ་གདམས། ཆོས་སྤྱི་དང་མི་འགལ་བ་ཐུགས་རྗེ་ཆེན་པོའི་ཐུགས་རྒྱུད་ཀྱི་གདམས་པ་ནི། ཕ་
རོལ་ཏུ་ཕྱིན་པ་དྲུག་དང་། རྣམ་པར་ཐར་པའི་སྒོ་གསུམ་ཡང་། ཐུགས་རྗེ་ཆེན་པོའི་ཐུགས་སྤྲོས་བྲལ་ཆོས་
ཉིད་དང་དབྱེར་མི་ཕྱེད་པ་ཡིན་ནོ། །ཕྱག་རྒྱ་ཆེན་པོའི་ལྟ་བ་དང་། སྒོམ་པ་དང་། སྤྱོད་པ་དང་། འབྲས་བུ་
དང་། ཉམས་དང་ལྔ་ཡང་ཐུགས་རྗེ་ཆེན་པོའི་ཐུགས་མ་བཅོས་པ་རང་གསལ་དང་དབྱེར་མི་ཕྱེད་པ་ཡིན་
ནོ། །རྫོགས་པ་ཆེན་པོའི་དགོངས་པ་བཅུ་ཡང་ཐུགས་རྗེ་ཆེན་པོའི་ཐུགས་མ་བཅོས་རང་བྱུང་དང་དབྱེར་
མེད་པ་ཡིན་ནོ། །དབུ་མ་བདེན་གཉིས་ཀྱི་དོན་ཡང་ཐུགས་རྗེ་ཆེན་པོའི་དགོངས་པ་ཕྱོགས་མེད་མཐའ་བྲལ་
ལ་འདུས་སོ། །ཐུགས་རྗེ་ཆེན་པོའི་ལྟ་བ། སྒོམ་པ། སྤྱོད་པ། འབྲས་བུ་བཞི་ཡང་ལོགས་ན་མེད་དེ། ཆོས་
ཉིད་དོན་གྱི་ཐུགས་(༢༢༣བ)རྗེ་ཆེན་པོ་རང་སེམས་ཡེ་ནས་མ་བསྒྲུབས་ལྷུན་གྱིས་གྲུབ་པ་ཡིན་པས་དེ་ངོ་
ཤེས་པར་གྱིས་འདྲིས་པར་གྱིས། བརྟན་པར་གྱིས་ཞེས་གསུངས་པས། ཆོས་སྤྱི་དང་མི་འགལ་བའི་ཐུགས་
རྗེ་ཆེན་པོའི་ཐུགས་རྒྱུད་ཀྱི་གདམས་པའོ། །སྤྱི།། །། དྲུག་པོ་དེ་ཟབ་དོན་གྱི་ཞལ་གདམས་ཡིན་ནོ། །
ཐུགས་རྗེ་ཆེན་པོའི་གནད་ཀྱི་ཁྱད་པར་གྱི་ཟབ་དོན་གྱི་གདམས་པ་དྲུག །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོའི་ཞལ་གདམས། ཕྱི་ནང་གསང་བ་གསུམ་སྒོམ་པའི་ངོ་སྤྲོད་ལ་གསུམ་ལས། དང་པོ་ཕྱི་ཐབས་
ཀྱི་སྒོ་ནས་བསྒོམ་བྱའི་ཡུལ་ལ་ངོ་སྤྲད་པས་སྣང་བ་ལྷའི་དཀྱིལ་འཁོར་དུ་སྒྲོ་འདོགས་གཅོད་པ་ནི།
དབེན་པའི་གནས་སུ་མཆོད་པ་བཤམས་ནས། ཐུགས་རྗེ་ཆེན་པོའི་བྲིས་སྐུ་ལ་སོགས་པ་མཛེས་པར་
བཀྲམ་སྟེ། སྟན་བདེ་བ་ལ་འདུག་ནས་བྱང་ཆུབ་ཀྱི་སེམས་སྔོན་དུ་འགྲོ་བས། རང་སྐད་ཅིག་གིས་ཐུགས་
• 373 -



མ་ཎི་བཀའ་འབུམ།
ལ་
རྗེ་ཆེན་པོར་སྒོམ། མི་གསལ་ན་བྲིས་སྐུ་ལ་བལྟས་ལ་བྱ། དེ་ལ་ཡང་བརྟན་པས་སྣང་བ་ཐམས་ཅད་
ཐུགས་རྗེ་ཆེན་པོའི་སྐུར་འཆར་རོ། །དེའི་དུས་ན་སྣང་བ་ལྷར་མཐོང་བས་ཅིར་སྣང་ཐམས་ཅད་ལྷའི་
དཀྱིལ་འཁོར་དུ་སྒྲོ་འདོགས་ཆོད་པའོ། །གཉིས་པ་ནང་ཤེས་རབ་ཀྱི་སྒོ་ནས་སྒོམ་བྱེད་ཀྱི་སེམས་ལ་ངོ་
སྤྱད་པས་ལྷར་ཞེན་པའི་སྒྲོ་འདོགས་གཅོད་པ་ནི། དེ་ལྟར་བསྒོམས་པས་བདག་དང་སྣང་བ་ཐམས་ཅད་
ལྷར་གསལ་བ་དེ་ལ་ཞེན་ཅིང་ཆགས་ན། ལྷ་སྒོམ་པའི་ཤེས་པ་དེ་ལ་བལྟས་པས་ངོ་བོ་མི་རྙེད་དེ་སྟོང་
པར་འདུག །ད་ལྟར་ལྷའི་རྣམ་པར་ཤར་བའི་དུས་ན་ཡང་ངོས་བཟུང་མེད་དེ་སྟོང་པར་འདུག །དེ་ཡང་
རང་གི་སེམས་ཀྱིས་བསམས་པ་ལས་བྱུང་བ་ཡིན། གཞན་ནས་འོངས་པ་མ་ཡིན་པས་རང་གི་སེམས་སུ་
འདུག །ལྷ་དང་སེམས་ཐ་མི་དད་པ་བསྒོམས་ནས་ཐ་མ་ལྷ་མི་དམིགས་པར་བཤིག་པའི་དུས་ན་ཡང་ལྷ་
ལ་འགྲོ་ས་མི་འདུག་པས། རང་གི་སེམས་ཀྱིས་བཤིག་པར་(༢༢༤ན)ཤེས་པར་ལྷ་དང་སེམས་ཐ་མི་
དད་པར་འདུག་པར་ཤེས་པའི་སྒོ་ནས་སྒྲོ་འདོགས་ཆོད་པ་ཡིན་ནོ། །གསུམ་པ་གསང་བ་གཉིས་སུ་མེད་
པའི་སྒོ་ནས་ཕྱག་རྒྱ་ཆེན་པོ་ཆོས་ཀྱི་དབྱིངས་སུ་ངོ་སྤྲད་ནས་གཉིས་འཛིན་གྱི་སྤྲོས་པ་གཅོད་པ་ནི། དེ་
ལྟར་བསྒོམ་བྱའི་ལྷ་ཡང་རང་གི་སེམས། སྒོམ་བྱེད་ཀྱི་མཁན་པོ་ཡང་རང་གི་སེམས་ཡིན། སེམས་ངོ་དེ
སྟོང་པ། རང་བཞིན་གསལ་བ། མཚན་ཉིད་སྤྲོས་པ་དང་བྲལ་བ་ཅིག་འདུག་པ་དེ་ཁོ་ན་ཕྱག་རྒྱ་ཆེན་པོ་
ཆོས་ཀྱི་དབྱིངས་ཡིན་པས་དེ་ཀའི་ངང་ལ་བཞག་གོ །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་སྒམ་
པོའི་ཕྱི་ནང་གསང་གསུམ་གྱི་སྒྲོ་འདོགས་གཅོད་པའི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོའི་ཞལ་གདམས། ཟུང་འཇུག་གསུམ་གྱི་གདམས་པ་ངོ་སྤྱད་པ་ལ། དང་པོ་བསྐྱེད་རྫོགས་ཟུང་
འཇུག་ནི། བདག་ཉིད་ཐུགས་རྗེ་ཆེན་པོར་བསྒོམས་ནས་ལྷར་གསལ་བ་དང་། ལྷ་དེ་གཞན་དུ་མི་འདུག་
རང་གི་སེམས་སུ་འདུག །རིག་པ་སྟོང་པར་འདུག་པ་དེ་ལ་བསྐྱེད་རྫོགས་ཟུང་དུ་འཇུག་པ་ཞེས་བྱའོ། །
གཉིས་པ་ཐབས་ཤེས་ཟུང་འཇུག་ནི། བདག་ཐུགས་རྗེ་ཆེན་པོར་བསྒོམས་པས་ལྷ་དང་གཉིས་སུ་མེད་པ་
དེ་ཐབས། སེམས་སྟོང་པ་རང་བྱུང་རང་གསལ་དུ་འདུག་པ་དེ་ཤེས་རབ་བོ། །དེ་ཁོ་ན་ལ་ཐབས་ཤེས་
- 374 -



ཞལ་གདམས་ཟབ་དོན་ཆུང་ཚོའི་སྐོར།
ཟུང་དུ་འཇུག་པ་ཞེས་བྱའོ། །གསུམ་པ་དབྱིངས་དང་ཡེ་ཤེས་ཟུང་དུ་འཇུག་པ་ནི། རང་རིག་ཐུགས་རྗེ་
ཆེན་པོར་སྣང་བ་དེ་དབྱིངས། དེ་ཉིད་གསལ་ལ་མ་བསྒྲིབས་པར་འཆར་བ་དེ་ཡེ་ཤེས། དེ་ལ་དབྱིངས་
དང་ཡེ་ཤེས་ཟུང་དུ་འཇུག་པ་ཞེས་བྱའོ། །ཟུང་འཇུག་གསུམ་ལ་བརྟན་པ་ཐོབ་ན་རང་སེམས་ཐུགས་རྗེ་
ཆེན་པོར་སངས་རྒྱས་པའོ། །དེ་ལྟ་བུའི་དོན་དང་མ་བྲལ་བར་ཡི་གེ་དྲུག་པ་ཟློས་ཤིག །ཟུང་(༢༢༤བ)
འཇུག་གསུམ་གྱི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོའི་ཞལ་གདམས་དབང་པོ་རབ་བར་དོ་མེད་པའི་ལམ་ཁྱེར་ལ་གསུམ་ལས། དང་པོ་ཕྱི་སྒྱུ་ལུས་ལ་
བརྟེན་ནས་ལུས་ལྷ་སྐུར་སྒོམ་པ་ནི། རང་ཉིད་ཐ་མལ་པའི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་
ཧཱི༔དཀར་པོ་ཅིག་བསམ། དེ་ལས་འོད་ཟེར་འཕྲོས་ཏེ་སྤྱི་བོ་ནས་རྐང་མཐིལ་ཡན་ཆད་ཁྱབ་ལུས་ཀྱི་སྡིག་
སྒྲིབ་དག་ནས་ཐུགས་རྗེ་ཆེན་པོའི་སྐུར་གྱུར་པར་སྒོམ། དེ་ཡང་གསལ་ལ་ངོས་བཟུང་མེད་པ་མེ་ལོང་གི་
གཟུགས་བརྙན་ནམ། སྣང་ལ་རང་བཞིན་མེད་པ་བར་སྣང་གི་འཇའ་ལྟར་བསྐྱེད། གཉིས་པ་སེམས་ཉིད་
ཐུགས་རྗེ་ཆེན་པོའི་ཐུགས་སུ་སྒོམ་པ་ནི། རང་སེམས་ཡེ་ནས་མ་བཅོས་པ་རང་བྱུང་རང་གསལ་ལ་ལྷན་
ནེ་ལྷག་གེ་གཞག །གསུམ་པ་དེ་གཉིས་མེད་ཐིག་ལེ་ཉག་གཅིག་ཏུ་སྒོམ་པ་ནི། སྒོམ་བྱེད་ཀྱི་བདག་མ་
གྲུབ། བསྒོམ་བྱའི་ཡུལ་མ་གྲུབ། སྒོམ་པའི་ངོ་བོ་མ་གྲུབ། མ་གྲུབ་པ་ཙམ་དུ་ཡང་འཛིན་པ་མེད། ཡེ་ནས་
ཇི་བཞིན་མ་བཅོས་པའི་ངང་ལ་བཞག་པས། བར་དོ་མེད་པར་ཆོས་སྐུར་སངས་རྒྱའོ། །དབང་པོ་རབ་
བར་དོ་མེད་པའི་ལམ་ཁྱེར་རོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོའི་ཞལ་གདམས་དབང་
པོ་འབྲིང་བར་དོར་སངས་རྒྱ་བའི་ལམ་ཁྱེར་ལ་གསུམ། དང་པོ་ཏིང་ངེ་འཛིན་གྱི་བར་དོ་ལ་ཕུང་པོ་ཡི་
དམ་ལྷའི་སྐུར་བསྒོམས་ནས་ལུས་ཐ་མལ་གྱི་ཞེན་པ་སྤངས་ལ་ལུས་དག་པ་ལྷའི་སྣང་བ་རྒྱུད་ལ་བརྟན་
དུ་གཞུག །ངག་ཐ་མལ་གྱི་ཞེན་པ་སྤངས་ལ་གསུང་ཡི་གེ་དྲུག་པ་གྲག་སྟོང་དུ་བཟླས་ལ། ངག་དག་པ་
སྔགས་ཀྱི་སྣང་བ་རྒྱུད་ལ་བརྟན་དུ་གཞུག །ཡིད་ཐ་མལ་གྱི་ཞེན་པ་སྤངས་ལ་བདེ་སྟོང་རྟོག་མེད་དུ་བཞག་
།།
- 375 -



མ་ཎི་བཀའ་འབུམ།
སྟེ་ཡིད་དག་པ་ཆོས་ཉིད་(༢༢༥ན)ཀྱི་སྣང་བ་རྒྱུད་ལ་བརྟན་དུ་གཞུག །དེ་ལྟར་ལུས་ལྷར་བརྟན། ངག་
སྔགས་སུ་བརྟན། ཡིད་ཆོས་ཉིད་དུ་བརྟན་པ་ཐོབ་པ་དང་ལུས་ངག་ཡིད་གསུམ་ཐ་མལ་གྱི་ཞེན་པ་དག་
ནས་ལྷའི་སྐུ་གསུང་ཐུགས་སུ་འཆར་རོ། །གཉིས་པ་འཆི་ཁ་མའི་བར་དོ་ལ་ལྷའི་སྐུ་མི་གསལ་བ་གསལ་
བཏབ་ལ་འཆི་བ་ལ་བྲོད་པ་བསྐྱེད་པ་ནི། འཆི་ནད་ཀྱིས་ཐེབས་པའི་དུས་སུ་མཆོད་པ་
པ་བཤམས་ལ།
ཐུགས་རྗེ་ཆེན་པོའི་བྲིས་སྐུ་བཀྲམ་ནས། དེ་ལ་མིག་བལྟས་ལ་གསལ་བཏབ། ཡི་གེ་དྲུག་པ་བཟླས་ལ་
གསལ་བཏབ། རང་གཞན་གྱི་འཁོར་ལོངས་སྤྱོད་གང་ལ་ཡང་ཆགས་པར་མི་བྱ། རྫས་ཡོ་བྱད་ཐམས་
ཅད་ཚོགས་སུ་བཏང་བས་ལུས་ངག་ཡིད་གསུམ་ཐུགས་རྗེ་ཆེན་པོའི་སྐུ་གསུང་ཐུགས་དང་འདུ་འབྲལ་
མེད་པར་འགྱུར་རོ། །གསུམ་པ་སྲིད་པ་བར་དོ་ལ་ཏིང་ངེ་འཛིན་གྱིས་འཕྲོ་མཐུད་ནས། ཐུགས་རྗེ་ཆེན་
པོའི་སྐུར་འབྲས་བུ་མངོན་དུ་བྱེད་པ་ནི། ལུས་འདི་བོར་ཕྱི་མ་མ་བླངས་པའི་བར་ནི་སྲིད་པའི་བར་དོ་
ཡིན་པས། དེ་ལ་སྔར་ཡི་དམ་ལྷའི་ཏིང་ངེ་འཛིན་ལ་རིག་པ་རྩལ་འབྱངས་པའི་ཤུགས་ཀྱིས་ལུས་ཐུགས་
རྗེ་ཆེན་པོའི་སྐུར་གྲོལ། ངག་གསུང་དུ་གྲོལ། ཡིད་ཐུགས་སུ་གྲོལ་ནས་མངོན་པར་རྫོགས་པར་སངས་རྒྱ་
བར་འགྱུར་རོ། །དབང་པོ་འབྲིང་བར་དོར་སངས་རྒྱ་བའི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །རྗེ་སྲོང་བཙན་སྒམ་པོའི་ཞལ་གདམས་
འདའ་ཁ་འཆི་བྲོད་ཀྱི་གདམས་པ་ལ། བདག་ནམ་འཆི་ཆ་མེད། འཆི་ངེས། འཆི་བའི་ཚེ་གཞན་གང་
གིས་ཀྱང་མི་སྟོངས་སྙམ་དུ་བསམས་ལ། དགེ་བའི་བསྐུལ་མ་གདབ། ལུས་ངག་ཡིད་གསུམ་ལུས་ལྷ་
ངག་སྔགས་ཡིད་ཆོས་ཉིད་གསུམ་དུ་བརྟན་པར་བྱ། བྱང་ཆུབ་ཀྱི་ལམ་དུ་འགྲོ་བ་ལ་བྲོད་པ་བསྐྱེད། རིག་
པ་ནམ་མཁའི་མཐའ་ལ་བདེ་བ་ཅན་གྱི་ཞིང་ཁམས་སུ་གཏད།(༢༢༥བ) དེ་ནས་འཆི་ཁར་སེམས་བཟུང་
བ་ནི། རིག་པ་རླུང་ལ་ཞོན་ཏེ་འགྲོ་བས་དབུགས་བསྐྱུངས་པ་དང་རིག་པ་ངོས་བཟུང་ལ། རིག་པ་རྟེན་
མེད་སྟོང་པར་ཡལ་དུ་གཞུག །ཡང་ན་བདེ་བ་ཅན་ནམ་པོ་ཏ་ལར་འཕང་ངོ༌། །རིག་པ་ལས་སུ་རུང་བས་
ལྷ་མི་འདོད་རིམ་གྱིས་ལུས་བླངས་ནས་ཕྱི་མ་ལ་སངས་རྒྱའོ། །དབང་པོ་ཐ་མའི་ལམ་ཁྱེར་འདའ་ཁ་འཆི་
བྲོད་ཀྱི་གདམས་པའོ། །སྤྱི།། །།
རྨེ་
།།
- 376 -



ཞལ་གདམས་ཟབ་དོན་ཆུང་ཚོའི་སྐོར།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །སྤྲུལ་པའི་རྒྱལ་པོའི་ཞལ་གདམས། ཐུགས་
རྗེ་ཆེན་པོའི་མཚན་ཐོས་པས་སངས་རྒྱ་བའི་ཕན་ཡོན་ནི། བྱང་ཆུབ་སེམས་དཔའ་ཐུགས་རྗེའི་བདག་པོ་
འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ་སྐྱབས་སུ་མཆིའོ། །ངན་སོང་གི་སྒོ་ཆོད།
ཐར་པའི་ལམ་སྟོན། བྱང་ཆུབ་ཀྱི་སྐས་ཚུགས། རྫོགས་པའི་སངས་རྒྱས་དང་ཞལ་སྤྲོད་ཅིག་ཅེས་གསོལ་
བ་བཏབ་ན། མཚན་རབ་ཡོངས་སུ་བསྟན་པའི་མདོ་ལས། འཕགས་པ་སྤྱན་རས་གཟིགས་དབང་ཕྱུག་
གི་མཚན་ཐོས་པ་ཙམ་གྱིས་ཚེ་འདིའི་ཉེས་པ་ལས་སྐྱོབ། ཕྱི་མ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཐོབ་པར་འགྱུར་རོ་ཞེས་གསུངས་སོ། །བཟླས་པས་སངས་རྒྱ་བ་ནི་སྙིང་པོ་ཡི་གེ་དྲུག་པ་ཨོཾ་མ་
ཎི་པདྨེ་ཧཱུཾ་ཞེས་གང་གིས་བཟླས་བརྗོད་བྱས་ན་ཡང་། དེའི་ལུང་དང་ལྟོ་བ་ན་གནས་པའི་སྲོག་ཆགས་བྱེ་
བ་བརྒྱ་ཕྲག་མང་པོ་ངན་སོང་གི་གནས་ལས་ཐར་རོ། །ཡི་གེ་དྲུག་པ་གང་གིས་བཟླས་པ་དེའི་ལུས་ཀྱི་
རླུང་སེམས་ཅན་གང་དག་ལ་ཕོག་ན་ཡང་ལས་ཀྱི་སྒྲིབ་པ་བྱང་བར་འགྱུར་རོ། །རྒྱུན་དུ་བཟླས་བརྗོད་
བྱས་ན་ལྟ་ཅི་སྨོས་སོ། །བྲིས་པ་དང་མཐོང་བའམ་བཅངས་པས་སངས་རྒྱ་བ་ནི། མདོ་སྡེ་ཟ་མ་ཏོག་ལས།
གང་ལ་ལ་ཞིག་གིས། ཡི་གེ་དྲུག་པ་འདི་བྲག་གམ་རྩིག་པ་ལ་བྲིས་ན། དེ་གང་གིས་མཐོང་བའི་སེམས་
ཅན་དེ་དག་ཐམས་ཅད་ཀྱང་བྱང་ཆུབ་སེམས་(༢༢༦ན)དཔའ་སྲིད་པ་ཐ་མ་པར་གྱུར་ནས། མྱུར་དུ་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱ་བར་འགྱུར་རོ་ཞེས་
གསུངས་སོ། །བཏགས་པས་སངས་རྒྱ་བ་ནི། རས་
རས་གཙང་མ་ལ་ཐུགས་རྗེ་ཆེན་པོའི་སྐུ་མཚན་ཉིད་དང་
ལྡན་པ་བྲིས་ནས། དེའི་དཔྲལ་བ་མགྲིན་པ་སྙིང་ག་ལྟེ་བ་རྣམས་སུ་འཁོར་ལོ་རྩིབས་དྲུག་པ་རེ་རེ་བྲིས་
ལ། དཔྲལ་བར་ཨོཾ་ལ་དངུལ་གྱི་ཡི་གེ་དྲུག་པས་བསྐོར་བ་བྲི། མགྲིན་པར་ཨཱལ་པདྨ་རཱ་གའི་ཡི་གེ་དྲུག་
པས་བསྐོར་བ་བྲི། ཐུགས་ཀར་ཧཱུྃ་ལ་བེ་ཌཱུརྱའི་ཡི་གེ་དྲུག་པས་བསྐོར་བ་བྲི། ལྟེ་བར་ཧྲིལ་གསེར་གྱི་ཡི་
གེ་དྲུག་པས་བསྐོར་བ་བྲི། འོད་སྐོར་གྱི་མཐའ་མ་ལ་སྤྱན་རས་གཟིགས་ཀྱི་གཟུངས་སྔགས་རྣམས་རིན་
པོ་ཆེ་སྣ་ལྔས་བྲིས་ནས་འཁོར་བར་བྱ། ཡི་གེ་དྲུག་པ་འབུམ་ཕྲག་གཅིག་བཟླས་ནས་རབ་གནས་བྱ།
དར་སྣ་ཚོགས་ཀྱིས་དྲིལ་ཏེ་ལུས་ཀྱི་སྤྱི་བོའམ་མགུལ་དུ་བཏགས་ན་ཡི་དགས་ཀྱིས་མི་ཚུགས། ཤི་འཕོས་
- 377 -



མ་ཎི་བཀའ་འབུམ།
ནས་ངན་སོང་གི་གནས་ལས་ཐར་ཏེ། འཕགས་པ་སྤྱན་རས་གཟིགས་དབང་ཕྱུག་གི་དྲུང་དུ་འཁོད་པར་
འགྱུར་རོ། །དེ་ལ་སོམ་ཉི་མ་བྱེད་ཅིག་ཅེས་གསུངས་པས། མཚན་བརྗོད་པ། སྙིང་པོ་བཟླས་པ། བྱིས་པ།
མཐོང་བ། བཅངས་པས་སངས་རྒྱ་བའི་ཞལ་གདམས་སོ། །སྤྱི།། །། དྲུག་པོ་དེ་ཐུགས་རྗེ་ཆེན་པོའི་གནད་ཀྱི་ཁྱད་
པར་གྱི་ཟབ་དོན་གྱི་གདམས་པའོ། །
ཟབ་པ་རང་དོན་སྐོར་གྱི་ཞལ་གདམས་དྲུག
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་ བཙན་ སྒམ་པོའི་ ཞལ་ གདམས། ཐུགས་ རྗེ་ ཆེན་པོ་ སྤྱན་ རས་ གཟིགས་ཞེས་བྱ་བ་ལ་
གཟིགས་ པའི་ ཡུལ་དྲུག །སྤྱན་དྲུག །གཟིགས་པའི་ཚུལ་དྲུག །ཐུགས་ རྗེ་དྲུག །ཆེ་བ་དྲུག་གོ །དང་ པོ་
ཡུལ་དྲུག་ནི། ཡུལ་འགྲོ་བ་རིགས་དྲུག་གི་སེམས་ཅན་ཐམས་ཅད་ལ་གཟིགས་སོ། །སྤྱན་དྲུག་ལ་ཤའི་
སྤྱན་ནི། ངོ་བོ་རྒྱལ་པོ་ཆེན་པོ་བཞི་ལ་(༢༢༦བ)ཡོད། རྒྱུ་ཟག་བཅས་ཀྱི་དགེ་བ་ལས་བྱུང་། ཕྱིའི་ཡུལ་
གཅིག་ལ་གཅིག་མི་སྒྲིབ་པར་གཟིགས། ལྷའི་སྤྱན་ནི། སུམ་ཅུ་རྩ་གསུམ་གྱི་ལྷ་ལ་ཡོད། རྒྱུ་ཟག་བཅས་
ཀྱི་འཁོར་གསུམ་ཡོངས་སུ་དག་པ་ལས་བྱུང་། ཡུལ་སྣོད་བཅུད་དུས་གཅིག་ལ་གཟིགས། ཆོས་ཀྱི་སྤྱན་
ནི། ངོ་བོ་ས་བཅུའི་བྱང་ཆུབ་སེམས་དཔའ་ལ་ཡོད། རྒྱུ་ཟག་མེད་ཀྱི་དགེ་བ་ལས་བྱུང་། ཡུལ་ཆོས་ཐམས་
ཅད་སྒྱུ་མར་གཟིགས། སངས་རྒྱས་ཀྱི་སྤྱན་ནི། ངོ་བོ་རྒྱུད་དག་པའི་སངས་རྒྱས་ལ་ཡོད། རྒྱུ་བླ་མའི་
གདམས་ངག་ལས་བྱུང་། ཡུལ་ཐམས་ཅད་སྐུ་དང་ཡེ་ཤེས་སུ་གཟིགས། ཐུགས་རྗེ་ཆེན་པོའི་སྤྱན་ནི།
བོ་སྤྱན་རས་གཟིགས་ལ་ཡོད། རྒྱུ་འབྱེད་པ་མེད་པ་ལས་བྱུང་། གཟིགས་ཡུལ་རིགས་དྲུག་ལ་ཐུགས་
རྗེས་མཉམ་པར་གཟིགས་སོ། །གཟིགས་ཚུལ་དྲུག་ནི། ཐུགས་རྗེ་མཉམ་པ་རིས་མེད་ཀྱིས་རིགས་དྲུག་
སྤྱི་ལ་ཐུགས་རྗེས་གཟིགས། ཐུགས་རྗེས་སྒོས་བོད་ཁ་བ་ཅན་ལ་གཟིགས། སྟོང་པ་སྙིང་རྗེ་དབྱེར་མེད་
ཀྱིས་སེམས་ཅན་ལ་ཟུང་འཇུག་ཏུ་གཟིགས། གདུལ་བྱ་ལས་དག་མ་དག་མེད་པར་སྣ་ཚོགས་ཐབས་ཀྱིས་
ངོ་
- 378 -



ཞལ་གདམས་ཟབ་དོན་ཆུང་ཚོའི་སྐོར།
གཟིགས། གསོལ་བ་འདེབས་པ་རྣམས་ལ་བྱིན་གྱིས་རློབ་ཅིང་མྱུར་དུ་གཟིགས། ཨོཾ་མ་ཎི་པདྨེ་ཧཱུྃ། སྙིང་
པོ་ཡི་གེ་དྲུག་པ་ཟློས་པ་ལ་བུ་གཅིག་པ་ལ་མ་འབོད་པ་ལྟར་ཐུགས་བརྩེ་བས་སྐད་ཅིག་ལ་གཟིགས་སོ། །
ཐུགས་རྗེ་དྲུག་ལ། སྐུས་འདུལ་བའི་ལྷ་དྲུག །གསུང་གིས་འདུལ་བའི་སྔགས་དྲུག །ཐུགས་ཀྱིས་འདུལ་
བའི་དགོངས་པ་དྲུག་གིས་སེམས་ཅན་ལ་ཐུགས་རྗེས་གཟིགས་པའོ། །སྐུས་འདུལ་བའི་ལྷ་དྲུག་ལ།
སྤྱན་རས་གཟིགས། སྣང་བ་མཐའ་ཡས། རྟ་མགྲིན། སྒྲོལ་མ། ཁྲོ་གཉེར་ཅན། དོན་ཡོད་ཞགས་པ་དང་
དྲུག་གོ །གསུང་གིས་འདུལ་བའི་སྔགས་དྲུག་ལ། ཨོཾ་ལྷའི་ཐུབ་པས་ལྷ་འདུལ། མ་ལྷ་མ་ཡིན་(༢༢༧ན）
གྱི་ཐུབ་པས་ལྷ་མ་ཡིན་འདུལ། ཎི་མིའི་ཐུབ་པས་མི་འདུལ། པད་བྱོལ་སོང་གི་ཐུབ་པས་བྱོལ་སོང་འདུལ།
མེ་ཡི་དགས་ཀྱི་ཐུབ་པས་ཡི་དགས་འདུལ། ཧཱུྃ་དམྱལ་བའི་ཐུབ་པས་དམྱལ་བ་འདུལ་བའོ། །ཐུགས་
ཀྱིས་འདུལ་བའི་དགོངས་པ་དྲུག་ནི། འབྲེལ་སོ་དྲུག་ལ། ཆོས་ཉིད་རང་དོན་དང་འབྲེལ་བས་རྣམ་རྟོག་
ཡེ་ཤེས་སུ་འཆར་རམ་མི་འཆར་བརྟག །ཐུགས་རྗེ་གཞན་དོན་དུ་འབྲེལ་བས་སེམས་ཅན་ལ་སྙིང་རྗེ་སྐྱེའམ་
མི་སྐྱེ་བརྟག །ལྟ་བ་ཕྱོགས་ བྲལ་གྱི་སྐབས་སུ་ཕྱོགས་འཛིན་གྱི་སྐྱེའམ་མི་སྐྱེ་བརྟག །སྒོམ་པ་ཡེ་ཤེས
གསལ་བའི་སྐབས་སུ་ཏིང་ངེ་འཛིན་ཕྱོགས་མེད་དུ་བོགས་ཐོན་ནམ་མི་ཐོན་བརྟག །སྤྱོད་པ་ངེས་མེད་ཀྱི་
སྐབས་སུ་འགྲོ་བ་ལ་ཉེ་རིང་འདུག་གམ་མི་འདུག་བརྟག །འབྲས་བུ་དམིགས་མེད་ཀྱི་སྐབས་སུ་རང་
སེམས་ལ་འདོད་པ་འདུག་གམ་མི་འདུག་བརྟག་གོ །ཆེ་བ་དྲུག་ལ། ཐོག་མཐའ་མེད་པས་ཆེ་བ་ནི། ད་
ལྟར་བྱས་པ་ལྟ་བུ་མ་ཡིན་ནམ་མཁའ་ལྟར་ཡེ་གནས་སུ་དགོངས་པ་ཆེ་བའོ། །སྤང་ལེན་མེད་པས་ཆེ་བ་
ནི། བཟང་ངན་ཡོད་པ་ལྟ་བུ་མ་ཡིན་རིན་པོ་ཆེ་གསེར་གླིང་ལྟར་ཐུགས་ཀྱི་དགོངས་པ་ལ་ཕྱོགས་རིས་
མེད་པའོ། །གར་ཡང་མཐུན་པས་ཆེ་བ་ནི། ཕྱོགས་མེད་དུ་བསྒྱུར་དུ་བཏུབ་པས་སྣམ་བུ་དཀར་པོ་དང་
དར་དཀར་པོ་ལྟ་བུའོ། །བསླུས་པ་མེད་པས་ཆེ་བ་ནི། སེམས་ཅན་བློས་མི་གཏོང་བར་བུ་གཅིག་པ་ལ་མ་
བྱམས་པ་ལྟ་བུའོ། །མཐུན་སྣང་དུ་གྲུབ་པས་ཆེ་བ་ནི། སེམས་ཅན་རིགས་དྲུག་ལ་གང་ལ་གང་འདུལ་
གྱིས་རང་རང་གི་ངོ་བོ་གང་འདུལ་བ་རིན་པོ་ཆེ་ལ་དགོས་འདོད་འབྱུང་བ་ལྟ་བུའོ། །གཏིང་མཐའ་མེད་
པས་ཆེ་བ་ནི། ཁ་འཇམ་ལ་གཏིང་གནག་པ་མེད་དེ། སེམས་ཅན་ལ་ཁ་གཏིང་མེད་པར་ཟབ་པར་གནས་
- 379 -



མ་ཎི་བཀའ་འབུམ།
པ་རྒྱ་མཚོ་ཆེན་པོ་ལྟ་བུར་ཆེ་བ་ཡིན་ནོ། །དགོངས་པ་དྲུག་ལ། ལྟ་བ་ལ་ཕྱོགས་རིས་མེད་པ་ཀུན་ཤོང་
ཆེན་པོའི་དགོངས་(༢༢༧བ)པ། སྒོམ་པ་ལ་གསལ་འགྲིབ་མེད་པ་རང་གསལ་ཆེན་པོའི་དགོངས་པ།
སྤྱོད་པ་ལ་སྤྱད་བྱ་མེད་པ་ཕྱོགས་མེད་ཆེན་པོའི་དགོངས་པ། འབྲས་བུ་རང་གནས་ཡེ་དག་རང་བྱུང་ཆེན་
པོའི་དགོངས་པ། དམ་ཚིག་ཡེ་བསྲུང་དྲི་མེད་རང་དག་ཆེན་པོའི་དགོངས་པ། འགྲོ་དོན་རྒྱུན་ཆད་མེད་པ་
གཞན་དོན་ཆེན་པོའི་དགོངས་པའོ། །ཐུགས་རྗེ་ཆེན་པོའི་ཉམས་ལེན་དྲུག་ལ། བསྐྱེད་པའི་རིམ་པ་ཐུགས་
རྗེ་ཆེན་པོའི་སྐུ་སྐད་ཅིག་དྲན་རྫོགས་སུ་གསལ་བཏབ་ལ་སྣང་ལ་རང་བཞིན་མེད་པར་ཉམས་སུ་ལེན།
ངག་བཟླས་པ་སྔགས་ཀྱི་རིམ་པ་ཨོཾ་མ་ཎི་པདྨེ་ཧཱུཾ་ཞེས་གྲག་སྟོང་རྒྱུན་ཆད་མེད་པར་ཉམས་སུ་ལེན།
རྫོགས་པའི་རིམ་པ་སེམས་སྟོང་གསལ་སྒྲིབ་གཡོགས་དང་བྲལ་བར་ཉམས་སུ་ལེན། བསྐྱེད་རྫོགས་ཟུང་
འབྲེལ་ལུས་ལྷ་ངག་སྔགས་ཡིད་ཆོས་ཉིད་གཉིས་མེད་ཟུང་འབྲེལ་དུ་ཉམས་སུ་ལེན། ལྟ་སྒོམ་སྤྱོད་
དབྱེར་མེད་གཅིག་གི་ངང་དུ་ཉམས་སུ་ལེན། འགྲོ་དོན་ཕྲིན་ལས་ཀྱི་རིམ་པ་ཐབས་སྣ་ཚོགས་ཀྱི་སྒོ་ནས་
ཉམས་སུ་ལེན་ནོ། །ཐུགས་རྗེ་ཆེན་པོའི་མཐར་དབྱུང་དྲུག་ལ། སློབ་དཔོན་བྱང་སེམས་དང་ལྡན་པ་ལ་
བརྟེན་ལ་གདམས་ངག་གི་རྩད་བཅད་དེ་མཐར་
པཐར་དབྱུང་།
ཐོས་བསམ་
བསམ་དད་པ་ལ་བརྟེན་ལ་རྟོགས་པ་ཐག་
ཆོད་པར་མཐར་དབྱུང་། བརྩོན་འགྲུས་ལེ་ལོ་དང་དྲི་མ་སྤངས་པ་ལ་བརྟེན་ལ་སྒྲུབ་པ་ཉམས་ལེན་མཐར་
དབྱུང་། རྟགས་དང་དྲོད་ཚད་ཉམས་ལ་བརྟེན་ལ་སྒྲུབ་པ་མཐར་དབྱུང་། བསྟོད་པ་གསོལ་འདེབས་ལ་
བརྟེན་ལ་བྱིན་རླབས་མཐར་དབྱུང་། ཨོཾ་མ་ཎི་པདྨེ་ཧཱུཾ་ཞེས་པ་ལ་བརྟེན་ནས་བྱང་ཆུབ་ཀྱི་ལམ་རྒྱུན་ཆད་
མེད་པར་མཐར་དབྱུང་ངོ༌། །ཐུགས་རྗེ་ཆེན་པོའི་ལ་བཟླ་བ་དྲུག་ལ། ལྟ་བ་ཆོས་ཀྱི་དབྱིངས་འདོད་པ་མེད་
པར་ལ་བཟླ། སྒོམ་པ་རང་བྱུང་རྒྱུན་གནས་སྒོམ་རྒྱུ་མེད་པར་ལ་བཟླ། སྤྱོད་པ་རང་བྱུང་རང་གྲོལ་བྱ་རྩོལ་
མེད་པར་ལ་བཟླ། འབྲས་བུ་ཡེ་དག་ཡེ་གྲོལ་སྤངས་ཐོབ་མེད་པར་ལ་བཟླ། དབང་(༢༢༨ན)བསྐུར་རང་
དབང་ཐོབ་པ་རང་དབང་རང་ཤར་ཆེན་པོར་ལ་བཟླ། དམ་ཚིག་དྲི་མེད་རྣམ་དག་སྐྱོན་མེད་ཆེན་པོར་ལ་
བཟླའོ། །ཐུགས་རྗེ་ཆེན་པོ་ཧྲིལ་གྱིས་དྲིལ་ན། ཨོཾ་མ་ཎི་པདྨེ་ཧཱུཾ། བྱང་ཆུབ་སྒྲུབ་པའི་སྔགས་ཡིན་པས་སྤོང་
ལེན་མེད་པར་ལ་བཟླའོ། །སྤྲུལ་པའི་རྒྱལ་པོའི་སྐུ་གསུང་ཐུགས་ཀྱི་ངོ་སྤྲོད་ཀྱི་གདམས་པའོ། །སྤྱི།། །།
- 380 -



ཞལ་གདམས་ཟབ་དོན་ཆུང་ཚོའི་སྐོར།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་
རྒྱལ་པོ་སྲོང་བཙན་སྒམ་པོའི་ཞལ་གདམས། ཐུགས་རྗེ་ཆེན་པོས་བར་ཆད་འདུལ་བ་ལ་གསུམ། ཕྱིའི་
བར་ཆད་ནི་བགེགས་དང་འདྲེར་སྣང་བའི་རྟོག་པ་ཡིན། ནང་གི་བར་ཆད་ནི་རླུང་མཁྲིས་བད་ཀན་འདུས་
པའི་ནད་ཡིན། གསང་བའི་བར་ཆད་དུག་ལྔ་རྣམ་རྟོག་ཡིན་ནོ། །དེ་ལ་ཕྱིའི་བར་ཆད་བཟློག་པ་ལ་བརྟུལ་
ཞུགས་རྣམ་པ་གསུམ་བྱ། ལུས་ལྷའི་བརྟུལ་ཞུགས། ངག་སྔགས་ཀྱི་བརྟུལ་ཞུགས། སེམས་ཆོས་ཉིད་ཀྱི་
བརྟུལ་ཞུགས་སོ། །ལུས་ལྷའི་བརྟུལ་ཞུགས་ནི། ཞི་བའི་དུས་ན། རང་ཉིད་ཐུགས་རྗེ་ཆེན་པོའི་སྐུ་སྣང་
ལ་རང་བཞིན་མེད་པར་སྒོམ། ངག་སྔགས་ཀྱི་བརྟུལ་ཞུགས་ནི། ཨོཾ་མ་ཎི་པདྨེ་ཧཱུྃ་ཞེས་པ་གྲག་སྟོང་རྒྱུན་
ཆད་མེད་པར་བཟླས། སེམས་ཆོས་ཉིད་ཀྱི་བརྟུལ་ཞུགས་ནི། རང་རིག་རང་གྲོལ་དུ་བཞག་གོ །ཞི་བས་མི་
ཐུལ་བ་ལ་ཁྲོ་བོའི་བརྟུལ་ཞུགས་ཀྱིས་ཚར་བཅད་དེ། འཕགས་པ་དབང་གི་ལྷ་རྟ་མགྲིན་ཞལ་གཅིག་
ཕྱག་གཉིས་པ། ཕྱག་གཡས་རྡོ་རྗེ་བེ་ཅོན་བསྣམས་པ། གཡོན་རྡོ་རྗེ་ཐོ་བ་བསྣམས་པ་སྐུ་མདོག་དམར་
པོ་བྱི་རུའི་སྡོང་པོ་འདྲ་བ། གདན་ཉི་ཟླ་པདྨ་བགེགས་ཀྱི་སྟེང་ན་ཞབས་གཉིས་གྱད་ཀྱི་དོར་སྟབས་སུ་
བཞུགས་པ། ཞལ་དམར་ལ་རྔམས་པ་མཆེ་བ་གཙིགས་པ། སྤྱན་དམར་ལ་གདོང་མིག་བཟློག་པ། ཤངས་
ནས་བསྐལ་པའི་རླུང་འཚུབ་པ་ཞལ་ནས་(༢༢༨བ)བསྐལ་པའི་མེ་འབར་བ། ཐོད་པ་སྐམ་རློན་གྱི་ཕྲེང་
བ་ག་ཤར་གསོལ་བ། སྦྲུལ་རིགས་ལྔས་ལྷུ་ཚིགས་དང་ཡན་ལག་བརྒྱན་པ། ཞལ་ནས་ཧཱུཾ་དང་ཕཊ་ཀྱི་སྒྲ
སྒྲོགས་པ། སྡེ་བརྒྱད་ཐམས་ཅད་འདུལ་བར་བྱེད་པ། དབུའི་གཙུག་ཏོར་ན་རྟ་མགོ་ལྗང་གུ་རྟ་སྐད་
སྒྲོགས་པ་ཁམས་གསུམ་དབང་དུ་འབས་ལ་སྡུད་པར་བསྒོམ་མོ། །དེ་ནས་ངག་སྔགས་ཀྱི་བརྟུལ་ཤུགས་
ནི། ཨོཾ་མ་ཧཱ་ཀྲོ་དྷ་ཧཱུྃ། ཨོཾ་ཧ་ཡ་གྲྭ་ཝ་ཧཱུཾ། ཨོཾ་པདྨ་ཏ་ཀྲྀ་ཏ་ཧཱུཾ། ཧཱིཧཱིཙྪཱཧཱི། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཅེས་དྲག་
ཏུ་ཟློས་སོ། །རྟ་སྐད་འདོན་དྲེགས་པ་ཅན་ཐམས་ཅད་རང་དབང་མེད་པར་འདུའོ། །སེམས་ཏིང་ངེ་འཛིན་
་བརྟུལ་ཞུགས་ལ་བདུན་ལས། འབྲུག་ལྟར་ཆེ་བའི་བརྟུལ་ཞུགས་ནི། རིག་པ་ངར་དང་ལྡན་པས་ཧུར་
འདོན། ཐོག་ལྟར་དྲག་པོའི་བརྟུལ་ཞུགས་ནི། བར་དུ་གཅོད་པའི་སྟེང་དུ་ཐོག་བབས་པ་ལྟར་དྲག་ཏུ་
གཏད། གློག་ལྟར་འཁྱུག་པའི་བརྟུལ་ཞུགས་ནི་ཏིང་ངེ་འཛིན་གྱི་རྩལ་མྱུར་བར་འདོན། ཉི་ཟླ་ལྟར་གསལ་
གྱི
- 381 -



མ་ཎི་བཀའ་འབུམ།
མི་
འགྲིབ་མེད་པའི་བརྟུལ་ཞུགས་ནི། ཏིང་ངེ་འཛིན་ལ་གསལ་འགྲིབ་མེད་པར་རིག་པ་གསལ་བཏབ།
རྟོག་པ་སྦྲུལ་ལྟ་བུའི་བརྟུལ་ཞུགས་ནི། ཏིང་ངེ་འཛིན་གྱི་དམིགས་པ་ཡུན་རིང་ལ་ཚན་ཆེ་བར་བྱ། ཆུ་བོ་
ལྟར་རྒྱུན་མི་འཆད་པའི་བརྟུལ་ཞུགས་ནི། ཉིན་མཚན་མེད་པར་ལྟའི་ང་རྒྱལ་བྱ། རྡོ་རྗེ་ལྟར་མི་འགྱུར་
བའི་བརྟུལ་ཞུགས་ནི། སེམས་མི་འགྱུར་བའི་གདེངས་དང་ལྡན་པར་བྱའོ། །ལྷ་གནད་ལ་དབབ་པར་བྱ་
བ་ནི་ཤིན་ཏུ་བྱིན་རླབས་ཆེ་སྟེ། བར་གཅོད་ཆེ་ཞིང་གདོན་བགེགས་མ་ཐུལ་ན་འདི་ལྟར་བྱའོ། །མཆོད་
གཏོར་ཅི་འབྱོར་པ་བཤམས་ལ། དྲག་པོ་གར་གྱི་བྲོས་འདུལ་བ་ནི། ཨོཾ་ཨཱ༔ཧཱུྃ་ཧཱུྃཨོཾ་མ་ཎི་པདྨེ་ཧཱུཾ། ཐུགས་
རྗེ་ཆེན་པོ་འདིར་གཤེགས་ཤིག །མི་ཕམ་མགོན་པོ་འདིར་གཤེགས་ཤིག །སྤྱན་རས་གཟིགས་དབང་
འདིར་གཤེགས་ཤིག །(༢༢༩ན)འཇིག་རྟེན་དབང་ཕྱུག་འདིར་གཤེགས་ཤིག །རྗེ་འགྲོ་བའི་སྐྱབས་ལ
བྱོན་ཙམ་ན། །སྐུ་སལ་ལེ་གཟི་བརྗིད་མ་ཆུང་ཅིག །གསུང་མ་ཎིའི་སྒྲ་དབྱངས་མ་ཆུང་ཅིག །ཐུགས་ཞི་
བའི་བྱིན་རླབས་མ་ཆུང་ཅིག །རྗེ་འགྲོ་བའི་མགོན་པོ་བྱོན་ཙམ་ན། །དགོངས་པ་མཁའ་ལྟར་ཡ་ལ་ལ། །
གྲྭ་ཚོགས་ཀྱི་སྐར་ཚོགས་ཤིགས་སེ་ཤིགས། །བྱིན་རླབས་ཀྱི་སྤྲིན་སྤུངས་ཐིབས་སེ་ཐིབས། །ཐུགས་རྗེའི་
ཉི་ཟེར་ཏ་ལ་ལ། །ཉམས་ཀྱི་འཇའ་ཚོན་ཝ་ལ་ལ། །བདེན་པའི་འབྲུག་སྒྲ་འུ་རུ་རུ། །སྙིང་རྗེའི་གློག་དམར་
ཆེམས་སེ་ཆེམས། །གཟི་བརྗིད་ཀྱི་སེར་ཆེན་ཤ་ར་ར། །བྱམས་པའི་ཆར་ཆེན་སི་ལི་ལི། །ང་རྒྱལ་གྱི་ཐ་རྒོད་
ཁེངས་པ་ལ། །ཉམས་ཀྱི་ཆུ་བོ་བྲེངས་སེ་བྲེངས། །དུག་ལྔའི་མེ་ཆེན་འབར་བ་ཡི། །སྡུག་བསྔལ་གྱི་ཚད་
ལ་ཉ་ལ་ལ། །ཀུན་གཞིའི་ཞིང་ས་གཤིན་པོ་ལ། །གདམས་ངག་གི་ས་བོན་ཐོ་རོ་རོ། །ཐོས་བསམ་གྱི་རོལ་
ནག་བྲེངས་སེ་བྲེངས། །བྱང་ཆུབ་ཀྱི་མྱུ་གུ་རོངས་སེ་རོངས། །སྐུ་གསུམ་གྱི་འབྲས་བུ་ཤ་ར་ར། །ཐུགས་
རྗེ་ཆེན་པོ་སྤྲུལ་པའི་སྐུ། །འགྲོ་བའི་དོན་ལ་ཐུགས་རྗེས་གཟིགས། །འདིར་བྱོན་མོས་པར་བྱིན་གྱིས་
རློབས། །མོས་པས་ རྗེ་ཡི་མཚན་བརྗོད་ན། །རྗེ་འགྲོ་བའི་མགོན་པོ་སྤྱན་རས་གཟིགས། །ཕོངས་པ་རྣམས་
ལ་ཐུགས་རྗེས་གཟིགས། །སྡུག་བསྔལ་གྱི་ཚད་པ་བསལ་དུ་གསོལ། །རྒྱལ་བའི་གསུང་གིས་བསླུས་པ་
མེད། །རྗེ་ཡི་ཐུགས་རྗེས་མ་གཟིགས་ནི། །ཐུགས་རྗེ་ཞི་བས་འདིར་གཤེགས་ཤིག །བདེ་གཤེགས་
དགོངས་པའི་བྱིན་རླབས་ཀྱིས། །འགྲོ་བའི་སྡུག་བསྔལ་ཞི་བར་མཛོད། །ཨོཾ་མ་ཎི་པདྨེ་ཧཱུྃ། ཨོཾ་ཧ་ཡ་གྲྭ་ཝ་
- 382 -



ཞལ་གདམས་ཟབ་དོན་ཆུང་ཚོའི་སྐོར།
ཧཱུཾ། རྗེ་དྲག་པོ་ཁྲོ་བོར་བྱོན་ཙམ་ན། །ཐུགས་དམ་དབང་གིས་འདིར་གཤེགས་ཤིག །རྟ་མགྲིན་རི་རབ་ལྟ་
བུའི་སྐུ། ཁྲོ་བོའི་གཟི་བརྗིད་ཁེངས་སེ་ཁེངས། །དཔལ་གྱི་རྟ་སྐད་འཚེར་རེ་རེ། །རྟ་སྐད་(༢༢༩བ)འབྲུག་སྒྲ་
འུ་རུ་རུ། །མཁའ་འགྲོའི་སྤྲིན་སྤུངས་ཐེབས་སེ་ཐེབས། །བྱིན་རླབས་ཀྱི་ན་བུན་ཐུ་ལུ་ལུ། །གར་སྟབས་ཀྱི་
གློག་དམར་ཁྱུགས་སེ་ཁྱུགས། །དྲག་སྔགས་ཀྱི་སེར་ཆེན་ཤ་ར་ར། །སྲུང་སྐྱོབ་ཀྱི་ཆར་ཆེན་སི་ལི་ལི། །
ནུས་པའི་བུང་ཆེན་ཉི་ལི་ལི། །མོས་པའི་ལོ་ཐོག་ཕུངས་སེ་ཕུངས། །གཡས་ན་དཔའ་བོ་ཕུངས་སེ་ཕུངས། །
གཡོན་ན་དཔའ་མོ་ཁྲབས་སེ་ཁྲབས། །འགོང་པོ་གན་རྐྱལ་ལོགས་སེ་ལོགས། །འགོང་མོ་སྐད་ངན་ཆེམས་
སེ་ཆེམས། །ཡི་དགས་སྐད་ངན་ཙེ་རེ་རེ། །རྒྱལ་པོ་ཀུན་འཁུན་བུ་དིངས་སེ་དིངས། །སྲིན་མོ་ཀུན་འོ་དོད་
ལྷངས་སེ་ལྷངས། །ས་བདག་ ཀུན་ཆོ་ངེ་དིར་ རི་རི། །གཤིན་རྗེ་ ཀུན་ཉེན་སྐད་ལྷངས་སེ་ལྷངས། །དགྲ་
བགེགས་ཀུན་ཕྱེ་མར་ཉ་ལ་ལ། །ནད་དང་སྡུག་བསྔལ་སངས་སེ་སངས། །བར་ཆད་དང་སྡུག་བསྔལ་
ཕྱིར་ཟློག་ཅིག །ཨོཾ་མ་ཎི་པདྨེ་ཧཱུྃ། ཨོཾ་པདྨ་ཏ་ཀྲྀ་ཏ་ཧཱུྃ་ཞེས་བཟླས་པས་བདུད་དང་བར་གཅོད་ཐམས་ཅད་
ཐུལ་བར་འགྱུར་རོ། །སྤྲུལ་པའི་རྒྱལ་པོ་སྲོང་བཙན་སྒམ་པོའི་ཞལ་གདམས། ཕྱི་གནོད་སྦྱིན་ཕོ་མོ་འདུལ་
བ་བརྟུལ་ཞུགས་ཀྱི་གདམས་པའོ། །སྤྱི།། །།
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་ཞལ་གདམས། ཕྱིའི་
བར་ཆད་གདོན་ཕོ་མོ་ཞི་བར་བྱེད་པ་ལ་གདོན་གྱི་རྒྱུ་དུག་གསུམ་ཡིན་ཏེ། ཞེ་སྡང་ལས་གྱུར་པ་ཕོ་གདོན་
སྟོང་ཕྲག་ཉི་ཤུ་རྩ་གཅིག །གཏི་མུག་ལས་གྱུར་པ་མོ་གདོན་སྟོང་ཕྲག་ཉི་ཤུ་རྩ་གཅིག །འདོད་ཆགས་
ལས་གྱུར་པ་ཀླུ་གདོན་སྟོང་ཕྲག་ཉི་ཤུ་རྩ་གཅིག །དུག་གསུམ་ཆ་མཉམ་པ་ལས་གྱུར་བ་གདོན་སྟོང་ཕྲག་
ཉི་ཤུ་རྩ་གཅིག །དེ་ལྟར་བགེགས་རིགས་སྟོང་ཕྲག་བརྒྱད་ཅུ་རྩ་བཞིས་རྐྱེན་བྱས་ནས་ན་སྟེ་འགྲོ་བའི་
སྲོག་ལ་རྒོལ་ལོ། །མགོ་བོ་ན་ན་རྒྱུ་གཏི་མུག་ཡིན། རྐྱེན་མ་མོ་དང་དམ་སྲི་ཡིན། གཏི་མུག་གི་གཉེན་པོ་
ཤེས་རབ་ཡིན་པས་རིག་པ་གསལ་དངས་ཕྱེད་པར་བཞག །གདོན་ལ་(༢༣༠ན)སྙིང་རྗེ་བསྒོམས་པས་
རྒྱུ་གཏི་མུག་ཞི། གདོན་མོ་གདོན་ཞི་འབྲས་བུ་ཆོས་སྐུ་ཐོབ་བོ། །རོ་སྟོད་ནི་ན་རྒྱུ་ཞེ་སྡང་གིས་བསླང་། རྐྱེན་
རྒྱལ་པོ་དང་ཕོ་གདོན་གནོད་དེ། ཞེ་སྡང་གི་གཉེན་པོ་བྱམས་པ་ཡིན་པས་གདོན་ལ་བྱམས་པ་དང་སྙིང་
།།
: 383 -



མ་ཎི་བཀའ་འབུམ།
རྗེ་སྒོམ། རིག་པ་གསལ་ལ་བདེ་བར་བཞག་པས་རྒྱུ་ཞེ་སྡང་ཞི། གདོན་ཕོ་གདོན་ཞི། འབྲས་བུ་སྤྲུལ་སྐུ་
ཐོབ་བོ། །རྐེད་པ་མན་ཆད་ན་ན་རྒྱུ་འདོད་ཆགས་ཡིན། རྐྱེན་ས་གདོན་ཀླུ་གཉན་ཡིན། འདོད་ཆགས་ཀྱི་
གཉེན་པོ་མི་སྡུག་པ་སྒོམ་པ་ཡིན་ཏེ། ལུས་ཤ་ཁྲག་ཆུ་སེར་གྱི་རང་བཞིན་མི་གཙང་བས་གང་བས་རང་
བཞིན་གྱི་ལུས་ལ་སྐྱོ་བ་སྒོམ། རིག་པ་གསལ་ལ་རྟོག་པ་མེད་པར་བཞག་པས་རྒྱུ་འདོད་“གས་ཞི་གདོན་
ས་གདོན་ཞི་འབྲས་བུ་ལོངས་སྐུ་ཐོབ་བོ། །ཐུགས་རྗེ་ཆེན་པོའི་ལུགས་ཀྱིས་གདོན་ལ་སྙིང་རྗེ་བསྒོམས་
པས་ཞི་བར་འགྱུར་ཏེ། གདོན་ཁྱོད་སེམས་ཅན་ལ་གནོད་པ་བྱས་པས་ངན་སོང་ལས་མི་ཐར་བར་འདུག་
པས་སྙིང་རྗེ། ངས་ཐབས་ལ་མཁས་པ་བསྒོམས་ལ་ཁྱོད་ངན་སོང་ལས་ཐོན་པར་བྱ་སྙམ་དུ་བསམ། གཞན་
ན་བ་ཡིན་ན་ཡང་ནད་པ་འདི་སྙིང་རེ་རྗེ་ནད་ལས་ཐར་བར་བྱ་སྙམ་དུ་སེམས་བསྐྱེད་དོ། །དེ་ནས་རང་
ཐུགས་རྗེ་ཆེན་པོར་གསལ་བ་དང༌། སྙིང་པོ་ཨོཾ་མ་ཎི་པདྨེ་ཧཱུྃ་ཞེས་བརྗོད་པས། ཨོཾ་ཡེ་ཤེས་ལྔ་དང་ལྡན་
པས་ནད་ཀྱི་རྒྱུ་ཉོན་མོངས་པ་དུག་ལྔ་དུག་གསུམ་ཞི་བར་བྱེད་པ་ཡིན་ནོ། །མས་འདོད་ཆགས་དང་ཀླུ་
གདོན་ཞི་བར་བྱེད། ཎིས་ཞེ་སྡང་དང་ཕོ་གདོན་ཞི་བར་བྱེད། པད་ཀྱིས་གཏི་མུག་དང་མོ་གདོན་ཞི་བར་
བྱེད། མེས་ནད་གདོན་བག་ཆགས་ངན་པ་ཐམས་
ན་པ་ཐམས་ཅད་སྲེགས་པར་བྱེད། ཧཱུཾ་གིས་གདོན་སྟོང་ཕྲག་བརྒྱད་
ཅུ་རྩ་བཞི་ཐུགས་རྡོ་རྗེ་མི་འགྱུར་བས་འདུལ་བར་བྱེད་དོ། །བྱམས་པ་དང་སྙིང་རྗེ་བྱང་ཆུབ་ཀྱི་སེམས་
ཀྱིས་བཟླས་སོ། །རང་ལ་གདོན་གནོད་པ་ཡིན་ནམ། གཞན་ན་བ་ཡིན་ཡང་ལུས་ལ་ཆགས་པ་མེད་པར་
གང་འདོད་པ་(༢༣༠བ)སྦྱིན་ནོ། །དེ་ལྟར་བྱས་ན་གདོན་དེ་ལས་ངན་ཡི་དགས་གནས་ལས་ཐར། ནད་པ་
ལུས་ཀྱི་ན་ཚའི་སྡུག་བསྔལ་ལས་ཐར། རང་འཁོར་བའི་སྡུག་བསྔལ་ལས་སྐུ་གསུམ་དུ་ཐར་བར་འགྱུར་
རོ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས་མཛད་པའི་ཕྱི་གནོད་སྦྱིན་ཕོ་མོ་ཞི་བར་བྱེད་པའི་ཞལ་
གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་གདམས་པ་ལུས་ཀྱི་བར་
ཆོད་རླུང་མཁྲིས་བད་ཀན་འདུས་པའི་ནད་ཡིན་པས། དེ་བསལ་བ་ནི། ནད་ཀྱི་རིང་བའི་རྒྱུ་དུག་གསུམ་
ཡིན་ཏེ། ཞེ་སྟང་ལས་མེ། འདོད་ཆགས་ལས་ཆུ། གཏི་མུག་ལས་ས། ང་རྒྱལ་ལས་རྡོ། ཕྲག་དོག་ལས་
- 384 -



ཞལ་གདམས་ཟབ་དོན་ཆུང་ཚོའི་སྐོར།
རླུང་ངོ༌། །འབྱུང་བ་ལྔ་ལས་ལུས་བླངས་པས། རྡོ་ལས་རུས་པ། ས་ལས་ཤ། ཆུ་ལས་ཁྲག །མེ་ལས་དྲོད།
རླུང་ལས་དབུགས། ནམ་མཁའ་ལས་སེམས། འབྱུང་བ་བཞི་འདུས་པ་ལས་ལུས་ཆགས་པས། ནམ་
མཁས་གོ་ཕྱེ་ནས་སེམས་བྱུང་བས་ལུས་སེམས་འབྲལ་ལོ། །འབྱུང་བ་ཆ་སྙོམས་པ་ལས་ལུས་བདེ། ལུས་
བདེ་བས་སེམས་ཀྱི་རྟེན་ལུས་ཡིན་པས་སེམས་བདེའོ། །ནད་ཀྱི་ཉེ་བའི་རྒྱུ་འབྱུང་བ་བཞི་སྟེ་འབྱུང་བ་
བཞི་ལས་ནད་བཞི་བརྒྱ་རྩ་བཞི་སྐྱེ་སྟེ། ཞེ་སྟང་ལས་མེ། མེ་ལས་མཁྲིས་པ། མཁྲིས་པ་ལས་བྱུང་བ་བརྒྱ་
རྩ་གཅིག །གཏི་མུག་ལས་ས། ས་ལས་བད་ཀན། བད་ཀན་ལས་གྱུར་པ་བརྒྱ་རྩ་གཅིག །ཕྲག་དོག་ལས་
རླུང་། རླུང་ལས་རླུང་། རླུང་ལས་གྱུར་བ་བརྒྱ་རྩ་གཅིག །འདོད་ཆགས་ལས་ཆུ། ཆུ་ལས་འདུས་པ།
འདུས་པ་ལས་གྱུར་པ་བརྒྱ་རྩ་གཅིག །ནད་བཞི་བརྒྱ་རྩ་བཞི་པོ་དེས་འབྱུང་བ་ཆ་མ་སྙོམས་པས་ལུས་ན་
བར་བྱེད་དོ། །ནད་དེ་རྣམས་ཀྱི་གཉེན་པོ་ཡི་གེ་དྲུག་པ་ཡིན་ནོ། །ཨོཾ་མ་ཎི་པདྨེ་ཧཱུྃ། ཨོཾ་འབྱུང་བ་ལྔ་འདུས་
པའི་ཡི་གེ །མ་ནམ་མཁའི་ཡི་གེ །ཎི་ཆུའི་ཡི་གེ། པད་སའི་ཡི་གེ། མེ་མེའི་ཡི་གེ། ཧཱུཾ་རླུང་གི་ཡི་གེ། ནད་
ཞི་བར་བྱེད་པ་ནི་ཡི་གེ་དྲུག་པ་འབྱུང་བ་ལྔའི་ཡི་གེ་ཡིན་པས་འབྱུང་བ་རོ་( ༢ ༣༡ན)སྙོམས་པར་བྱེད་དེ།
ནད་རླུང་ཤས་ཆེ་ན་རིག་པ་རྩེ་སྨད་ཤེས་པ་ཉལ་ལེ་བཞག་གོ །རིག་པ་རང་སར་གློད་ལ། ཨོཾ་མ་ཎི་པདྨེ་
ཧཱུྃ་ཞེས་ཤུབ་བུར་བཟླས་ན་ནད་རླུང་ནད་ཞི། སྒྲིབ་པ་བྱང་ནས་བྱང་ཆུབ་ཐོབ་བོ། །ནད་མཁྲིས་པ་ཤས་
ཆེ་ན་རིག་པ་གཙུག་ཏུ་མི་གཞུག་རིག་པ་བསེང་། ཨོཾ་མ་ཎི་པདྨེ་ཧཱུྃ། ཞེས་ཤུབ་བུར་བཟླས་ན། མཁྲིས་པ་
དང་ཚད་པའི་ནད་ཐམས་ཅད་ཞི་སྟེ། སྒྲིབ་པ་བྱང་ནས་བྱང་ཆུབ་ཐོབ་བོ། །བད་ཀན་ཤས་ཆེ་ན་རིག་པ་
བྱིང་དུ་མི་བཞུག་རིག་པ་རྩེ་གཏོད། དྲོད་དབྱུང་། ཨོཾ་མ་ཎི་པདྨེ་ཧཱུྃ་ཞེས་དྲག་ཏུ་བཟླས་པས། ལུས་ལ་དྲོད་
སྐྱེས་བད་ཀན་དང་གྲང་བའི་ནད་ཞི་སྟེ། སྒྲིབ་པ་བྱང་ནས་བྱང་ཆུབ་ཐོབ་བོ། །ནད་འདུས་པ་ཤས་ཆེ་ན་
རིག་པ་འདུས་སུ་མི་གཞུག་རྒྱ་བསྐྱེད། ཨོཾ་མ་ཎི་པདྨེ་ཧཱུྃ་ཞེས་དབྱངས་སུ་བཟླས་པས། འདུས་ པ་ཆ་
སྙོམས་པ་དང་ལུས་ལ་བདེ་བ་སྐྱེ་སྒྲིབ་པ་བྱང་ནས་བྱང་ཆུབ་ཐོབ་བོ། །སྟོད་སྨད་བར་གསུམ་གང་ན་
ཡང་། རིག་པ་སོ་གཟུགས་གང་ན་སར་གཏང་ལ་ལག་པས་མནན་ནོ། །རིག་པ་ལས་སུ་རུང་བ་དང་། ན་
བ་སོས་པ་དང་། རང་གཞན་གྱིས་བྱང་ཆུབ་ཐོབ་པར་འགྱུར་རོ། །ན་བ་རིག་པ་ཡིན་ཏེ་རིག་པ་བཅོས་
- 385-



མ་ཎི་བཀའ་འབུམ།
པས་ནད་ཞི་བར་འགྱུར་རོ། །ནང་ན་ཚ་ཞི་བར་བྱེད་པའི་ཞལ་གདམས་སོ། །ཨོཾ།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་གདམས་པ། གསང་
བའི་བར་ཆད་དུག་གསུམ་ཡིན་ཏེ། ཞེ་སྡང་ལས་ཕྲག་དོག །འདོད་ཆགས་ལས་སེར་སྣ། གཏི་མུག་ལས་
ང་རྒྱལ། དེ་ལས་ཉོན་མོངས་པ་བརྒྱད་ཁྲི་བཞི་སྟོང། འདོད་ཆགས་དང་སེར་སྣ་ལས་གྱུར་པ་ཉི་ཁྲི་ཆིག་
སྟོང་། ཞེ་སྡང་དང་ཕྲག་དོག་ལས་གྱུར་པ་ཉི་ཁྲི་ཆིག་སྟོང་། གཏི་མུག་དང་ང་རྒྱལ་ལས་གྱུར་པ་ཉི་ཁྲི་ཆིག་
སྟོང་། དུག་གསུམ་ཆ་མཉམ་པ་ལས་གྱུར་པ་ཉི་ཁྲི་ཆིག་སྟོང་། ཉོན་མོངས་པ་བརྒྱད་ཁྲི་བཞི་སྟོང་པོ་དེ་
རྣམས་ཀྱི་རྩ་བ་དུག་ལྔ། དུག་ལྔའི་གཉེན་པོ་ཡི་གེ་དྲུག་པ་ཡིན་ཏེ། ཨོཾ་མ་(༢༣༡བ)ཎི་པདྨེ་ཧཱུཾ་ཞེས་པས།
ཨོ་ཡེ་ཤེས་རྣམ་ལྔས་དུག་ལྔ་སྤྱིར་འཇོམས་པར་བྱེད། མས་ཞེ་སྡང་འཇོམས་པར་བྱེད། ཎིས་གཏི་མུག་
འཇོམས་པར་བྱེད། པད་ཀྱིས་འདོད་ཆགས་འཇོམས་པར་བྱེད། མེས་ང་རྒྱལ་འཇོམས་པར་བྱེད། ཧཱུྃ་
གིས་ཕྲག་དོག་འཇོམས་པར་བྱེད། ཡི་གེ་དྲུག་པ་བཟླས་པས་ཉོན་མོངས་པ་དྲུག་རྩད་ནས་གཅོད་སྒྲིབ་
པ་མི་འཇོག་གོ །ཉོན་མོངས་པ་རང་སར་འཇིག་པ་ཡིན་ནོ། །ཉོན་མོངས་པ་བརྒྱད་ཁྲི་བཞི་སྟོང་གི་
གཉེན་པོ་ཨོཾ་མ་ཎི་པདྨེ་ཧཱུྃ་ཞེས་པ་འདིས་འཇོམས་པ་ཡིན་ནོ། །ཉོན་མོངས་པ་བརྒྱད་ཁྲི་བཞི་སྟོང་གི་རྩ་བ་
དུག་ལྔ་ཡིན་པས་དུག་ལྔ་པོ་དེ་ཡང་མི་སྤོང་མི་བསྒྱུར། མི་སྦྱོང་སྟེ་རང་ཤར་རང་གྲོལ་དུ་འཇོག །ཞེ་སྡང་
དང་པོ་སྐྱེ་བའི་ཡུལ་མེད། བར་དུ་གནས་པའི་ས་མེད། ཐ་མར་འགྲོ་བའི་ཡུལ་མེད། ཞེ་སྡང་མ་འགགས
ཏེ་རང་ཤར། མ་སླངས་ཏེ་རང་གྲོལ། དེ་ལྟར་ཞེ་སྡང་རང་སར་གྲོལ་བས་དམྱལ་བར་སྐྱེ་བའི་རྒྱུ་ཟད། མེ་
ལོང་ལྟ་བུའི་ཡེ་ཤེས་ཤར། ཆོས་ཀྱི་སྐུ་ཐོབ། གཏི་མུག་མ་འགགས་ཏེ་རང་ཤར། མ་སྤངས་ཏེ་རང་གྲོལ།
དུད་འགྲོར་སྐྱེ་བའི་རྒྱུ་ཟད། ཆོས་ཀྱི་དབྱིངས་ཀྱི་ཡེ་ཤེས་ཤར། ལོངས་སྤྱོད་རྫོགས་ པའི་སྐུ་ཐོབ། སེར་
སྣ་མ་འགགས་ཏེ་རང་ཤར། མ་སྤངས་ཏེ་རང་གྲོལ། ཡི་དགས་སུ་སྐྱེ་བའི་རྒྱུ་ཟད། མཉམ་པ་ཉིད་ཀྱི་ཡེ་
ཤེས་ཤར། སྤྲུལ་པའི་སྐུ་ཐོབ། འདོད་ཆགས་མ་འགགས་ཏེ་རང་ཤར། མོ་སྤངས་ཏེ་རང་གྲོལ། མིར་སྐྱེ་
བའི་རྒྱུ་ཟད། སོ་སོར་རྟོག་པའི་ཡེ་ཤེས་ཤར། ངོ་བོ་ཉིད་ཀྱི་སྐུ་ཐོབ། ཕྲག་དོག་ཁོང་ཁྲོ་མ་འགགས་ཏེ་རང་
ཤར། མ་སྤངས་ཏེ་རང་གྲོལ། ལྷ་མ་ཡིན་དུ་སྐྱེ་བའི་རྒྱུ་ཟད། བྱ་བ་ནན་ཏན་གྱི་ཡེ་ཤེས་ཤར་མངོན་པར་
- 386 -



ཞལ་གདམས་ཟབ་དོན་ཆུང་ཚོའི་སྐོར།
བྱང་ཆུབ་པའི་སྐུ་ཐོབ། ང་རྒྱལ་མ་འགགས་ཏེ་རང་ཤར། མོ་སྤངས་ཏེ་རང་གྲོལ། ལྷར་སྐྱེ་བའི་རྒྱུ་ཟད།
ལྷན་ཅིག་སྐྱེས་པའི་ཡེ་ཤེས་ཤར། རྡོ་རྗེ་ལྟ་བུའི་སྐུ་ཐོབ་བོ། །ཉོན་མོངས་པ་དྲུག་རང་ཤར་རང་གྲོལ་དུ་སོང་
བས། རིགས་དྲུག་ཏུ་སྐྱེ་བའི་རྒྱུ་རྐྱེན་ཟད། ཡེ་ཤེས་ལྔ་ཆོས་ཉིད་རིག་པའི་རྩལ་དུ་ཤར། སྐུ་དྲུག་མ་བསྒྲུབས་
ཏེ་ལྷུན་གྲུབ་(༢༣ ༢ན)ཏུ་ཐོབ། རིགས་དྲུག་གི་གཡང་ས་དེར་ཆོད། བྱང་ཆུབ་ཐར་ལམ་དེར་ཐོབ། དེ་ལ་
ཡར་གཤེགས་ཀྱང་དགུང་ལ་ཤུལ་མི་མངའ། མཐར་ཕྱིན། ལམ་རྫོགས། ས་ཐོབ། འབྲས་བུ་རྫོགས་སོ། །
ཆོས་སྐྱོང་བའི་རྒྱལ་པོ་ཐུགས་རྗེ་ཆེན་པོའི་སྤྲུལ་པ་སྲོང་བཙན་སྒམ་པོའི་གསང་བ་དུག་ལྔ་ཞི་བར་བྱེད་
པའི་ཞལ་གདམས་སོ། །སྤྱི།། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །འགྲོ་དྲུག་རང་ཤར་རང་གྲོལ་གནད་ཀྱི་
གདམས་པ་ལ། སེམས་སྐྱེ་མེད་འགག་མེད་རང་བྱུང་གི་གནས་ལུགས་དེ་ལ། རིག་པའི་རྩལ་མ་འགགས་
པར་དམྱལ་བ་ཚ་གྲང་གི་སྡུག་བསྔལ་དུ་སྣང་བའི་དུས་ན། ཆོས་ཉིད་བྱང་ཆུབ་ཀྱི་སེམས་ལ་འགྱུར་བ་
མེད་པས་ཚ་གྲང་གི་སྡུག་བསྔལ་ཆོས་ཀྱི་སྐུར་གྲོལ། ཚ་གྲང་གི་སྡུག་བསྔལ་སྣ་ཚོགས་སུ་ཤར་ཡང་།
ཆོས་ཉིད་བྱང་ཆུབ་ཀྱི་སེམས་ལ་ཚ་གྲང་མེད་པས་སྤྲུལ་སྐུར་གྲོལ། །ཚ་གྲང་གི་སྡུག་བསྔལ་ལོངས་སྤྱོད་
པ། ཆོས་ཉིད་བྱང་ཆུབ་སེམས་ལ་ལོངས་སྤྱོད་པ་ཡིན་པས་ལོངས་སྐུར་གྲོལ། དེ་ལྟར་ཚ་གྲང་གི་སྡུག་
བསྔལ་སྐུ་གསུང་འདུས་མ་བྱས་པའི་ཀློང་དུ་རང་ཤར་གྲོལ། སངས་རྒྱས་ཀྱི་ཞིང་ཁམས་སུ་དམྱལ་བ་མ་
སྤངས་རང་གྲོལ་ལོ། །གནས་ལུགས་སྐྱེ་འགག་གཉིས་མེད་ལས་རིག་པའི་རྩལ་མ་འགགས་པས། ཡི་
དྭགས་བཀྲེས་སྐོམ་གྱི་སྡུག་བསྔལ་དུ་མ་འགགས་པར་ཤར། ཤར་ཡང་ཆོས་ཀྱི་དབྱིངས་སྐྱེ་བ་མེད་པ་
ཆོས་སྐུ། བཀྲེས་སྐོམ་ལ་ལོངས་སྤྱོད་པ་རིག་པའི་རྩལ་དུ་གྲོལ་བས་ལོངས་སྐུ། བཀྲེས་སྐོམ་གྱི་སྣང་བ་
ཡང་མ་རིག་འཁྲུལ་རྟོག་ཏུ་ཤེས་པས་སྤྲུལ་སྐུ་དེ་ལྟར་ཡི་དགས་ཀྱི་གྲོང་ཁྱེར་མ་སྤངས་པར་སྐུ་གསུམ་གྱི་
ཞིང་ཁམས་སུ་གྲོལ་ལོ། །གནས་ལུགས་སྐྱེ་འགག་གཉིས་མེད་ལས་རིག་པའི་རྩལ་མ་འགགས་པས།
བྱོལ་སོང་བ་བཀོལ་སྤྱོད་ཀྱི་སྡུག་བསྔལ་དུ་མ་འགགས་པར་ཤར། ཤར་ཡང་ཆོས་དབྱིངས་སྐྱེ་མེད་ངང་
ལས་མ་གཡོས་པས་ཆོས་སྐུ། གླེན་ལྐུགས་(༢༣ ༢བ)དང་བཀོལ་སྤྱོད་ལ་ལོངས་སྤྱོད་པ་རིག་པའི་རྩལ་
- 387 -



མ་ཎི་བཀའ་འབུམ།
དུ་གྲོལ་བས་ལོངས་སྐུ། བཀོལ་སྤྱད་ཀྱི་སྣང་བ་ཡང་མ་རིག་པ་འཁྲུལ་རྟོག་ཏུ་ཤེས་པས་སྤྲུལ་སྐུ། དེ་
ལྟར་བྱོལ་སོང་གི་གྲོར་ཁྱེར་མ་སྤངས་པར་སྐུ་གསུམ་གྱི་ཞིང་ཁམས་སུ་གྲོལ་ལོ། །གནས་ལུགས་སྐྱེ་
འགག་གཉིས་
གཉིས་མེད་ལས་རིག་པའི་རྩལ་མ་འགགས་པས་མི་འགྱུར་བའི་སྡུག་བསྔལ་དུ་ཤར། ཤར་ཡང་
ཆོས་ཀྱི་དབྱིངས་ལས་མ་གཡོས་པས་ཆོས་སྐུ། མིའི་སྡུག་བསྔལ་ལ་ལོངས་སྤྱོད་པ་རིག་པའི་རྩལ་དུ་
གྲོལ་བས་ལོངས་སྐུ། མིའི་སྡུག་བསྔལ་འཁྲུལ་རྟོག་ཏུ་ཤེས་པས་སྤྲུལ་སྐུ། དེ་ལྟར་མིའི་གྲོང་ཁྱེར་མ་
སྤངས་པར་སྐུ་གསུམ་གྱི་ཞིང་ཁམས་སུ་གྲོལ་ལོ། །གནས་ལུགས་སྐྱེ་འགགས་གཉིས་མེད་ལས་རིག་
པའི་རྩལ་མ་འགགས་པས། ལྷ་མ་ཡིན་འཐབ་རྩོད་ཀྱི་སྡུག་བསྔལ་དུ་ཤར། །ཤར་ཡང་ཆོས་ཀྱི་དབྱིངས་
ལས་མ་གཡོས་པ་ཆོས་སྐུ། ལྷ་མ་ཡིན་གྱི་སྡུག་བསྔལ་ལ་ལོངས་སྤྱོད་པ་རིག་པའི་རྩལ་དུ་གྲོལ་བས་
ལོངས་སྐུ། ལྷ་མ་ཡིན་གྱི་སྡུག་བསྔལ་འཁྲུལ་རྟོག་ཏུ་ཤེས་པས་སྤྲུལ་སྐུ། དེ་ལྟར་ལྷ་མ་ཡིན་གྱི་གྲོང་ཁྱེར་
མ་སྤངས་སྐུ་གསུམ་གྱི་ཞིང་ཁམས་སུ་གྲོལ་ལོ། །གནས་ལུགས་སྐྱེ་འགག་གཉིས་མེད་ལས་རིག་པའི་
རྩལ་མ་འགགས་པའི་ལྷ་ལྟུང་བའི་སྡུག་བསྔལ་དུ་ཤར། ཤར་ཡང་ཆོས་ཀྱི་དབྱིངས་ལས་མ་གཡོས་པ་
ཆོས་སྐུ། ལྷའི་སྡུག་བསྔལ་ལ་ལོངས་སྤྱོད་པའི་རིག་པའི་རྩལ་དུ་གྲོལ་བས་ལོངས་སྐུ། ལྷའི་སྡུག་བསྔལ་
འཁྲུལ་རྟོག་ཏུ་ཤེས་པས་སྤྲུལ་སྐུ། དེ་ལྟར་ལྷའི་གྲོང་ཁྱེར་མ་སྤངས་པར་སྐུ་གསུམ་གྱི་ཞིང་ཁམས་སུ་
གྲོལ་ལོ། །དེ་རྣམས་ཀྱང་གཅིག་ཏུ་དྲིལ་བས། ལྷ་ཐུགས་རྗེ་ཆེན་པོའི་དགོངས་པ་སེམས་ཅན་གྱི་རྒྱུད་
གནས་པའི་སེམས་སྐྱེ་འགག་གཉིས་མེད་དེ་རྟོགས་ན། འགྲོ་དྲུག་གི་སེམས་འཁྲུལ་སྣང་དུ་ཤེས། སེམས་
རིག་པའི་ངོ་བོ་སྐུ་གསུམ་དུ་ཤེས་པས་འཁོར་བ་རང་ཤར་རང་གྲོལ་པ་ལས། སྐུ་གསུམ་བསྒྲུབས་པར་
སངས་རྒྱས་པ་ནི་ཐུགས་རྗེ་ཆེན་པོའི་དགོངས་པ་ཡིན་ནོ། །དབང་པོ་རབ་ཀྱི་གྲོལ་ལུགས་སོ། །(༢༣ ༣ན)
དབང་པོ་འབྲིང་དང་ཐ་མས་འགྲོ་དྲུག་གཡང་ས་གཅོད་པའི་རྡོ་རྗེ་འབྲུ་དྲུག་འདི་བཟླས་སོ། །ཨོཾ་མ་ཎི་པདྨེ་
ཧཱུྃ་ཞེས་པས། ཨོཾ་གྱིས་ལྟར་སྐྱེ་བའི་གཡང་ས་བཅད་ནས་ཆོས་སྐུ་ཐོབ། མས་ལྷ་མ་ཡིན་དུ་སྐྱེ་བའི་གཡང་ས་
བཅད་ནས་ལོངས་སྐུ་ཐོབ། ཎིས་མིར་སྐྱེ་བའི་གཡང་ས་བཅད་ནས་སྤྲུལ་སྐུ་ཐོབ། །པད་ཀྱིས་བྱོལ་སོང་དུ་
སྐྱེ་བའི་གཡང་ས་བཅད་ནས་ངོ་བོ་ཉིད་ཀྱི་སྐུ་ཐོབ། མེས་ཡི་དྭགས་སུ་སྐྱེ་བའི་གཡང་ས་བཅད་ནས་མངོན་
ལ་
• 388 -



ཞལ་གདམས་ཟབ་དོན་ཆུང་ཚོའི་སྐོར།
པར་བྱང་ཆུབ་པའི་སྐུ་ཐོབ། ཧཱུྃ་གིས་དམྱལ་བར་སྐྱེ་བའི་གཡང་ས་བཅད་ནས་རྡོ་རྗེའི་སྐུ་ཐོབ། །རིགས་དྲུག་
འཁོར་བའི་གནས་སྟོངས་སྐུ་དྲུག་ཞིང་ཁམས་མཐའ་རྒྱས། ཐུགས་རྗེ་ཆེན་པོའི་མཁར་བརྩིགས་སོ། །
ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་ཞལ་གདམས། འགྲོ་དྲུག་གཡང་ས་
གཅོད་མའི་མན་ངག་གོ །དྲུག་པོ་དེ་ཟབ་པ་རང་དོན་གྱི་སྐོར་ཡིན་ནོ། །སྤྱི།། །།
རང་དོན་ཟབ་དོན་ལྟ་དགོངས་ཀྱི་སྐོར་ལ་ཞལ་གདམས་ཉི་ཤུ་རྩ་བདུན་ཡོད་དེ། གཞི་ལམ་འབྲས་
བུ་གསུམ་གྱི་ཞལ་གདམས། རྒྱལ་པོའི་ཆོས་བདུན། རྩ་བའི་ཆོས་བརྒྱད་ལ་བཟླ་བ་བདུན་འདྲ་བ་བཞི།
དགོས་པ་བཞི། བཞི་ཚན་གསུམ་པ། དོན་སྐོར་བཞི་ཚན་གཉིས་པ། མཐར་ཐུག་བཞི་པ། ལམ་བཞི། ཡིན་
པ་བཞི། དོན་སྐོར་གསུམ། རྒྱུད་ལ་བསམ་པ་བཞི། གསུམ་ཚན་གསུམ་པ། བཞི་ཚན་གསུམ་པ། ལྔ་ཚན་
གསུམ་པ། དྲུག་ཚན་གསུམ་པ། རྟོགས་པའི་གདེངས་བཅུ། རང་གྲོལ་བཅུ། གཞི་གནས་ལུགས་ཀྱི་ཆོས་
བཞི་ཚན་གཉིས་པ། ཆོས་ཉིད་རངས་པ། སྡོམ་བཞི། མཆོག་བཞི། སྣ་ཚོགས་རང་སྣང་། སྣ་ཚོགས་རང་
ཞི། སྣ་ཚོགས་རང་གསལ། སྣ་ཚོགས་རང་དག །སྣ་ཚོགས་རང་གྲོལ། རྣམ་གྲངས་འདི་རྣམས་ཞལ་
གདམས་ཟབ་དོན་ཆུང་ཚོའི་སྐོར་རོ། །འདི་རྣམས་ཀྱི་ཕྱི་མོ་མ་རྙེད་པས། རྙེད་ན་མཚམས་འདིར་གཞུག་
པར་བྱའོ། །
(༢ ༣༣བ)ཨོཾ་མ་ཎི་པདྨེ་ཧཱུྃ། ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས་སྟོང་གསུམ་གྱི་སྟོང་ཆེན་
པོ་འབུམ་ཕྲག་བཅུ་གཉིས་པ་ཚན་པ་ལྔ། རྡུལ་ཕྲ་རབ་ཏུ་གསིལ་པའི་གྲངས་དང་མཉམ་པའི་འཇིག་རྟེན་
གྱི་ཁམས་གྱི་བྱང་ཕྱོགས་སུ་ར་ས་འཕྲུལ་སྣང་དང་། ར་མོ་ཆེ་དང༌། བྲག་ལྷ་དང༌། ཡེར་པ་དང་། ཁྲིམ་བུ་
སྐོག་པ་ལ་སོགས་པ་ གྲངས་དེ་དང་མཉམ་པ་བཞེངས། ཆོས་ཁྲིམས་བཅས་ཆོས་ ཀྱིས་ སེམས་ཅན་
བདེ་བ་ལ་བཀོད། བཀའ་ཆེན་རབ་འབྲིང་ཐ་གསུམ། རྩ་བའི་སྒྲུབ་ཐབས་གསུམ། ཕྲན་བརྒྱད། ཞལ་
གདམས་བརྒྱ་དང་ལྔ་བཅུ་ཐམ་པ་བཀའ་ཤོག་ཏུ་ཐེབས། དེ་ནས་ཡབ་གནམ་རི་སྲོང་བཙན། ཡུམ་ལྷས་
གུང་བཙུན། སྲས་དང་སྲས་མོར་བཅས་པ། བློན་པོ་ཐོན་མི་སམྦྷོ་ཊ། ལྷ་ལུང་རྡོ་རྗེ་དཔལ། བཀའ་གཉེར་
པ་སྣ་ཆེན་པོ། ཕྱག་ཆང་པ་འབྲེ་སེ་རུ་གུང་སྟོན་ལ་སོགས་པས་རང་ལུས་མགུལ་གཡུ་དང་བཅས་པ་ཡུལ་
- 389 -



མ་ཎི་བཀའ་འབུམ།
ལ་
ཁང་བུ་སྨད་ནོར་དང་བཅས་པ་འདོད་ཡོན་བདའ་དགུ་དང་བཅས་པ། ཕྱག་བསྐོར་དད་གུས་དང་བཅས་
པ་རྗེ་ལ་ཕུལ་ནས་ཞུས་པ། བདག་ཅག་བསོད་ནམས་དང་ལྡན་པས། རྒྱལ་པོ་ཉིད་དང་དུས་མཚུངས་
སྔར་གྱི་བཀའ་དྲིན་བརྗོད་པར་མི་ནུས་ཀྱང་
། འགྲོ་བ་ལ་ཐུགས་རྗེས་དགོངས་ལ། རྗེ་ཉིད་ཀྱི་ཐུགས་དམ་
དུ་མཛད་པའི་ལྷ། འགྲོ་བ་ལ་ཕན་ཆེ་བ། ལག་ཏུ་བླང་བདེ་བ། ཚེ་འདི་ཉིད་ལ་ལྷ་དེ་ཉིད་མངོན་དུ་གྲུབ་
ནས། རྒྱལ་པོ་ཉིད་ཀྱིས་འགྲོ་བ་ལ་ཕན་ཇི་ལྟར་ཐོགས་པ་ལྟར། བདག་ཅག་གིས་ཀྱང་དུས་ད་ལྟ་ནས་
ཕན་ཐོགས་པ་ཅིག་ཞུ་འཚལ་ལོ་ཞེས་ཕྱག་དང་བསྐོར་བ་བྱས་ནས་གསོལ་པས། སྤྲུལ་པའི་རྒྱལ་པོས་
(༢༣༤ན)བཀའ་སྩལ་པ། ཡི་དམ་གྱི་ལྷ་ནི་རང་གི་སྲོག་དང་འདྲ་བ་ཡིན་པས་གཞན་ལ་སྦྱིན་པར་མི་འོས་
ཀྱང་། འགྲོ་བ་ལ་ཕན་ཕྱིར་ཁྱོད་ལ་བསྟན་ནོ། །འདིར་རང་གི་ཡི་དམ་གྱི་ལྷ་ཉེ་བར་བསྙེན་པའི་ཐབས་སྟོན་
ཏེ། དེ་ཡང་འགྲོ་བ་ཡང་འདུལ་གྱི་ཏིང་ངེ་འཛིན་ཞེས་བྱ་བ། སེམས་ཅན་ཡིན་ནོ་ཅོག་གི་དོན་དུས་གཅིག་
ལ་བྱེད་པས་འཁོར་བ་ནས་མྱ་ངན་ལས་འདས་པའི་སར་སྐད་ཅིག་ལ་སྒྲོལ་བར་བྱེད་པའོ། །ལྷ་གཅིག་
གིས་སྟོང་གསུམ་དུ་གསལ་ཞིང་ཁྱབ་པ། སྙིང་པོ་གཅིག་བཟླས་པས་བསྙེན་པ་གྲངས་སུ་བྱས་པས། དུས་
སུ་ཐིམ་པ། རྟགས་གསུངས་པ་ཐམས་ཅད་དུས་དེ་ཉིད་དུ་རྫོགས་པ། དོན་གཅིག་གིས་ཐ་མལ་གྱི་རྣམ་རྟོག་
ཆོས་ཉིད་དུ་འཆར་བར་སྟོན་ཏོ། །དེ་ཡང་། མིག་སྟོང་དང་ནི་ལག་པ་སྟོང་མཐའ་ཡས་པ་ཡི་ཕྱག་རྒྱ་བསྟན།
གཙོ་བོ་དཀོན་མཆོག་གསུམ་འཛིན་པ། ཞེས་པ་དཀོན་མཆོག་གསུམ་དང་བླ་མ་ཡི་དམ་མཁའ་འགྲོ་རྣམས་
ལ། ཁ་ཙམ་མ་ཡིན་པར་སྐྱབས་འོག་ཏུ་ཚུད་ངེས་པའི་གསོལ་བ་ཐོག་མར་གདབ་བོ། །སེམས་བསྐྱེད་པ་
ནི་གཞན་དོན་ཕྱིར། །ཡང་དག་རྫོགས་པའི་ བྱང་ཆུབ་འདོད། །ཅེས་པས་ནམ་མཁའི་མཐས་ཁྱབ་པའི་
སེམས་ཅན་ཐམས་ཅད་ཀྱི་དོན་དུ། འཕགས་པ་ནམ་མཁའི་རྒྱལ་པོའི་སྐུ་གསུང་ཐུགས་འགྲུབ་པར་བྱས་ལ།
འགྲོ་བ་ཐམས་ཅད་འཁོར་བའི་རྒྱ་མཚོ་ལས་དུས་ད་ལྟ་ཉིད་དུ་སྒྲོལ་ལོ། །བདག་གི་ལུས་ངག་ཡིད་གསུམ་
སེམས་ཅན་ཐམས་ཅད་ཀྱི་དོན་དུ་དུས་ད་ལྟ་ཉིད་ནས་ངེས་པར་འཁོལ་ལོ་ཞེས་ཁ་ཚིག་ཙམ་མ་ཡིན་པར་
ཞེ་ཐག་པ་ནས་ལུས་སྲོག་ལ་མི་བལྟ་(༢༣༤ བ)བར་བྱའོ། །དེ་ནས་དེ་བཞིན་ཉིད་ཀྱི་ཏིང་ངེ་འཛིན་ཞེས་
བྱ་བ་རིག་པ་རང་ལུགས་སོ་མ། རང་དངས་སུ་ལྷོད་ངེ་བ་ཅིག་ལ་བཞག་གོ །དེ་ནས་ངག་ཏུ་ༀ་མ་ཎི་
- 390 -



ཞལ་གདམས་ཟབ་དོན་ཆུང་ཚོའི་སྐོར།
པདྨེ་ཧཱུཾ་ཞེས་པའི་སྒྲ་ལ་བརྟེན་ནས་བདག་སྐད་ཅིག་ལ་འཕགས་པ་ནམ་མཁའི་རྒྱལ་པོར་ཀྲོངས་ཏེ་
བསྐྱེད། དེ་ཡང་སྐུ་བཞེངས་པ། སྐུ་མདོག་དཀར་ལ་དམར་བའི་མདངས་ཆགས་པ། ཞལ་བཅུ་གཅིག་པ།
རྩ་ཕྱག་བཅུ་ཆོས་སྐུའི་ཕྱག་དང་ལྡན་པ། ཡན་ལག་གི་ཕྱག་སུམ་ཅུ་སོ་བརྒྱད་ལོངས་སྐུའི་ཕྱག་དང་ལྡན་
པ། ཉིང་ལག་སྤྲུལ་སྐུའི་ཕྱག་སྟོང་དང་ལྡན་པའོ། །རིན་པོ་ཆེའི་རྒྱན་དང་ལྡན་པ། ཡན་ལག་རིགས་བཞིའི་
སྦྲུལ་ གྱིས་བརྒྱན་པ། རི་དྭགས་ཀྱི་པགས་པས་ སྐུ་སྟོད་གཡོགས་པ། དར་སྣ་ཚོགས་ཀྱི་ཤམ་ཐབས་
དཀྲིས་པ། པདྨའི་གདན་དང་ལྡན་པ་ཅིག་ཏུ་བསྐྱེད་དོ། །དེ་ཡང་ཞལ་བཅུ་གཅིག་ལ། རྩ་ཞལ་གསུམ་
དཀར་པོ། ཆོས་སྐུ་ཞི་བའི་ཞལ་འཛུམ་པ་དང་ལྡན་པ། དེའི་སྟེང་མ་གསུམ་སེར་པོ། ལོངས་སྐུ་རྒྱས་པའི་
ཞལ་བཞད་པའོ། །དེའི་སྟེང་མ་གཉིས་དམར་སྨུག་དབང་གི་ཞལ་གཙིགས་པའོ། །དེའི་སྟེང་མ་གཉིས་
སྤྲུལ་སྐུ་མཐིང་ནག་ཁྲོས་པའི་ཞལ་དྲག་པོ། སྤྱན་གསུམ་གསུམ་དང་ལྡན་པའོ། །སྟེང་ཞལ་དམར་པོ་
གཙུག་ཏོར་དང་ལྡན་པ་རིགས་འཛིན་པའོ། །ཆོས་སྐུའི་རྩ་ཕྱག་བཅུ་ལ་ཕྱག་དང་པོ་གཉིས་ཐུགས་ཀར་
ལ་མོ་སྦྱར་བ། དེའི་འོག་མ་གཉིས་ཀྱིས་གཡས་བགྲང་ཕྲེང་། གཡོན་པདྨ་དཀར་པོ་བསྣམས་པ། དེའི་
འོག་མ་གཉིས་ཀྱིས་གཡས་འཁོར་ལོ། གཡོན་སྤྱི་བླུགས་བསྣམས་པ། དེའི་འོག་མ་གཉིས་ཀྱིས་གཡས་
མཆོག་སྦྱིན་གྱི་ཕྱག་རྒྱ་མཛད་ཅིང་། གཡོན་རིན་པོ་ཆེ་བསྣམས་པ། དེའི་འོག་མ་གཉིས་ཀྱིས་གཡས་
སྤྲུལ་པའི་སྐུ། གཡོན་མདའ་བཞུ་བསྣམས་(༢༣༥ན)པའོ། །ལོངས་ སྐུ་ཡན་ལག་གི་ཕྱག་སུམ་ཅུ་སོ་
བརྒྱད་ལ། གཡས་ཀྱི་བཅུ་དགུ་ན། རིན་པོ་ཆེ། ཞགས་པ། ལྷུང་བཟེད། རལ་གྲི། རྡོ་རྗེ། རྡོ་རྗེ་རྒྱ་གྲམ།
ཆུ་ཤེལ། རིན་པོ་ཆེ་མེ་ཤེལ། གཞུ་སེར་པོ། རིན་པོ་ཆེའི་ལྕུག་མ། རྔ་ཡབ། ཕུབ། བུམ་པ། དགྲ་སྟ། ཕྲེང་
བ། པདྨ་སྔོན་པོ། སྤྱི་བླུགས། ཉི་མ། པདྨ་དཀར་པོ་རྣམས་འཛིན་པའོ། །གཡོན་པའི་བཅུ་དགུ་ན་སྤྲིན་
དཀར་པོ། སྤྱི་བླུགས། པདྨ་སེར་པོ། རལ་གྲི་སྔོན་པོ། དུང་། ཐོད་དབྱུག །ཕྲེང་བ། དྲིལ་བུ། རྡོ་རྗེ་
ལྕགས་ཀྱུ། བསིལ་ཡབ། སྤྲུལ་སྐུ། གཞལ་ཡས་ཁང་། གླེགས་བམ། འཁོར་ལོ་རྩིབས་སྟོང་དང་ལྡན་པ།
སྤྲུལ་པའི་གཟུགས། རྒུན་འབྲུམ། པདྨ་དམར་པོ། རིན་པོ་ཆེ་ཟུར་བརྒྱད་པ་རྣམས་འཛིན་པའོ། །ཉིང་ལག་
སྤྲུལ་པའི་ཕྱག་སྟོང་དང་རྩ་གཉིས་ནི། མཆོག་སྦྱིན་གྱི་ཕྱག་རྒྱ་མཛད་དེ། བསྐལ་བཟང་གི་འཁོར་ལོས་
ཐལ་
- 391 -



མ་ཎི་བཀའ་འབུམ།
སྒྱུར་བའི་རྒྱལ་པོ་སྟོང་རྩ་གཉིས་ཀྱིས་ཆོས་ཀྱི་རྒྱལ་སྲིད་སྐྱོང་བའོ། །ཕྱག་གི་མཐིལ་ན་སྤྱན་སྟོང་རྩ་གཉིས་ནི།
བསྐལ་པ་བཟང་པོའི་སངས་རྒྱས་སྟོང་རྩ་གཉིས་ཀྱིས་མཛད་པ་བཅུ་གཉིས་མཐར་ཕྱིན་ནས། འགྲོ་བའི་
དོན་ལ་དགོངས་པའོ། །ཐམས་ཅད་བསྡོམས་པས་ཕྱག་སྟོང་དང་ལྔ་བཅུ་ཐམ་པ་ཡོད། ཕྱག་མཚན་བཞི་
བཅུ་ཞེ་བདུན་ ཡོད་དོ། །སྐུ་མདོག་དཀར་པོ་ནི་ཉོན་མོངས་པའི་དྲི་མས་མ་གོས་པའོ། །དམར་པོའི་
མདངས་དང་ལྡན་པ་ནི། འགྲོ་བའི་དོན་ལ་ཆགས་པའོ། །ཞབས་གཉིས་བཞེངས་པ་ནི། འགྲོ་བའི་དོན་
ལ་བཞེངས་པའོ། །ཞལ་བཅུ་གཅིག་ནི། བཅུ་གཅིག་ཀུན་དུ་འོད་ཀྱི་ས་ནས་འགྲོ་དོན་ཕྱོགས་མེད་དུ་མཛད་
པའོ། །རྩ་ ཕྱག་བཅུ་ནི། ས་བཅུ་རྒྱུན་གྱི་ཐ་མ་ལ་འགྲོ་བ་དྲངས་ནས་རྫོགས་པའི་སངས་རྒྱས་ཀྱི་ས་ལ་
སྦྱོར་བའོ། །ཡན་ལག་གི་ཕྱག་སུམ་ཅུ་ (༢༣༥བ)སོ་བརྒྱད་ནི། འགྲོ་བ་སེམས་ཅན་གྱི་རེ་བ་ཐབས་སྣ་
ཚོགས་ཀྱིས་བསྐོར་བའོ། །ཉིང་ལག་སྤྲུལ་པའི་ཕྱག་སྟོང་རྩ་གཉིས་ནི་ནམ་མཁའི་མཐའ་དང་མཉམ་པའི་
སེམས་ཅན་ཐམས་ཅད་ལ་དགོངས་པའོ། །རིན་པོ་ཆེའི་རྒྱན་ནི་མ་སྤངས་ལ་མ་ཞེན་པའོ། །རི་དྭགས་ཀྱི་
པགས་པ་ནི་སྙིང་རྗེའི་བརླན་དང་མ་བྲལ་བའོ། །དར་གྱི་ཤམ་ཐབས་དཀྲིས་པ་ནི་ཆོས་ཀྱི་ངོ་ཚ་དང་ལྡན་
པ་སྟེ། དེ་ལྟར་སྐུ་ཡོངས་སུ་རྫོགས་པར་འཛམ་བུའི་གླིང་བྱེ་བ་ཕྲག་བརྒྱ་ལ་སོགས་པར། སྐད་ཅིག་གིས་
རྫུས་སྐྱེས་སུ་ཀྲོངས་ཀྱིས་བསྐྱེད། དེ་ཡང་སྐུ་གསུང་ཐུགས་ཀྱི་ཡིག་འབྲུ་ཨོཾ་ཨཱ་ཧཱུྃ་དང་ལྡན་པར་བསམ།
ཡེ་ཤེས་སེམས་དཔའ་དང་དམ་ཚིག་སེམས་དཔའ་གཉིས་སུ་མེད་དེ། ནམ་དེ་ལྟར་དུ་དྲན་པ་དེ་རང་ཡེ་
ཤེས་ཀྱི་རོལ་པར་ཤར་བའོ། །དེ་ཡང་བློ་རབ་ཀྱིས་སྟོང་གསུམ་གྱི་སྟོང་ཆེན་པོ་འབུམ་ཕྲག་བཅུ་གཉིས་
རྡུལ་ཕྲ་རབ་གསིལ་བའི་གྲངས་དང་མཉམ་པའི་ལོངས་སྤྱོད་རྫོགས་པའི་ཞིང་ཁམས། དབུས་ན་གཞི་
དང་སྙིང་པོ་མེ་ཏོག་གིས་བརྒྱན་པ་ཞེས་བྱ་བ་གྲངས་གོང་དང་མཉམ་པ་དང་། ཤར་དུ་མངོན་པར་དགའ་
བའི་ཞིང་ཁམས་དང་། ལྷོར་རིན་པོ་ཆེ་ཡོད་པ་དང་། ནུབ་ཕྱོགས་པདྨ་ཅན་ཞེས་བྱ་བ་དང་། བྱང་ཕྱོགས་
རྔ་སྒྲ་ཞེས་བྱ་བ་གྲངས་གོང་དང་མཉམ་པ་ཐམས་ཅད་དུ་ལོངས་སྤྱོད་རྫོགས་པའི་སྐུ་གངས་ཅན་མཚོ་རེ་
རེ། བྱང་ཕྱོགས་ཁ་བ་ཅན་རེ་རེ། ར་ས་འཕྲུལ་སྣང་དང་། ར་མོ་ཆེ་དང་། རྒྱལ་པོ་སྲོང་བཙན་སྒམ་པོ་དང་།
ལྷ་གཅིག་ཁྲི་བཙུན་དང་། ལྷ་གཅིག་ཀོང་ཇོ་དང༌། འཕགས་པ་ཕྱག་སྟོང་སྤྱན་སྟོང་པ་ཐམས་ཅད་འགྲོ་
- 392 -



ཞལ་གདམས་ཟབ་དོན་ཆུང་ཚོའི་སྐོར།
མས་
བའི་དོན་ལ་གསལ་བར་བསྐྱེད་དོ། །འབྲིང་གིས་སྟོང་གསུམ་གྱི་སྟོང་ཆེན་པོ་རྣམས་སུ་བསྐྱེད་དོ། །ཐ་
མས་སྟོང་ཆུང་ངུའམ། རང་ནམ་མཁའི་རྒྱལ་པོར་སྐད་ཅིག་ལ་བསྐྱེད། དེ་ནི་བསྐྱེད་པ་ལྷའི་རིམ་པ་ཡིན་
ནོ། །ལྷ་གཅིག་བསྐྱེད་པས་འཇིག་རྟེན་གྱི་(༢༣༦ན)ཁམས་ཀུན་དུ་གསལ་བ་ཞེས་བྱའོ། །དེ་ནས་སྔགས་
གཅིག་བཟླས་པས། བསྙེན་པ་རྫོགས་པར་བསྟན་པ་ནི། བདག་གིས་ཨོཾ་མ་ཎི་པདྨེ་ཧཱུྃ་ཞེས་བཟླས་པས་
གོང་གི་བསྐྱེད་རིམ་གྱི་ལྷ་དེ་ལྟར་གསལ་བ་དེ་དང་། སོ་སོ་མ་ཡིན་ཐ་མི་དད་པའི་ངང་ལ་འཇིག་རྟེན་གྱི་
ཁམས་ཐམས་ཅད་དུ་ཡི་གེ་དྲུག་པ་རྡོ་རྗེའི་སྒྲ། འཇམ་དབྱངས་ཆེན་པོའི་སྒྲ་དང་ལྡན་པས་ཞིང་ཁམས་
ཐམས་ཅད་དུ་དི་རི་རི་བཟླས་པས་བདག་གི་སྐུ་ལས་འོད་ཟེར་ཕྱོགས་བཅུར་འཕྲོས། བདེ་བར་གཤེགས་
པ་ཐམས་ཅད་ཀྱི་ཐུགས་དམ་གྱི་རྒྱུད་བསྐུལ། འགྲོ་བའི་དོན་མཛད། རིགས་དྲུག་གི་གནས་སུ་འཕྲོས།
ཐུབ་པ་དྲུག་ཏུ་ཤར། རིགས་དྲུག་གི་སྡུག་བསྔལ་དང་སྒྲིབ་པ་སྦྱངས། ཐམས་ཅད་འཕགས་པའི་སྐུར་
གྱུར་ནས། འགྲོ་བའི་དོན་ལ་བསྐུལ། གནོད་སྦྱིན་དང་། དྲི་ཟ་དང་། ཡི་དྭགས་ཀྱི་ཚོགས་རྣམས་ལ་ཕོག །
འཕགས་པར་གྱུར། བར་དོའི་སེམས་ཅན་ལ་ཕོག་པས་སྒྲིབ་པ་བྱང་ནས་ཆོས་ཀྱི་སྐུ་དེ་ཉིད་དུ་ཐོབ་བོ། །
དེ་ལྟར་ཞིང་ཁམས་ཐམས་ཅད་དུ་ལྷ་གསལ་བཏབ་ནས། སྔགས་བཟླས་པས། སེམས་ཅན་ཐམས་ཅད་
འཕགས་པར་གྱུར་ནས། བསྙེན་སྒྲུབ་རྒྱུན་མི་ཆད་པར་བྱས་པས། གསུང་རྒྱུན་མི་ཆད་པ་ཡིན་ནོ། །བདག་
གི་ལྷ་དང་སྙིང་པོ་དྲན་པས་ཞིང་ཁམས་ཐམས་ཅད་དུ་དྲན་ནས་སྐད་ཅིག་མ་ལ་འཕགས་པའི་བསྙེན་པ་
རྫོགས་པ་ཡིན་ནོ། །དེ་ཡང་ལ་ལ་ནི་འཕགས་པ་སྤྲུལ་པ། ལ་ལ་ནི་ཐུགས་རྗེ་ཆེན་པོའི་སྤྲུལ་པ། ལ་ལ་
ནི་ཉན་ཐོས་ཀྱི་སྤྲུལ་པ། བདག་གིས་ལྷ་དྲན་པས་འཇིག་རྟེན་གྱི་ཁམས་ཐམས་ཅད་དུ་ལྷ་དྲན་སྔགས་
བཟློས་པས་ཞིང་ཁམས་ཐམས་ཅད་དུ་དི་རི་རི་བཟླས་སོ། །བདག་གིས་དགེ་བའི་རྩ་བ་གང་བྱས་ཀྱང་
ཞིང་ཁམས་ཐམས་ཅད་དུ་དེ་ལྟར་བྱེད་པར་སྣང་ངོ༌། དེ་ལྟར་ན་དགེ་བའི་ལས་ཡོན་ཏན་དེ་ལྟ་བུ་ཡོད་པ་
དྲན་པར་བྱས་ལ་འབད་དོ། །ལས་(༢༣༦བ)དེར་ཉོན་མོངས་པའི་དབང་གིས། མི་དགེ་བ་བསགས་ན་
ཡང་། ཞིང་ཁམས་ཐམས་ཅད་དུ་མི་དགེ་བ་དེ་ཙམ་དུ་འགྱུར་བས། མི་དགེ་བའི་ལས་གཉེན་པོ་དང་ལྡན་
པས་སྤང་ངོ༌། །དེ་ལྟར་ཤེས་ན་ལན་ཅིག་བྱས་པས།
ས། མཚམས་མེད་པ་ལྔ་བྱས་པ་འདག་པ་ཡང་འདི་ཡིན་
- 393 -



བ་པ་ཡང་
མ་ཎི་བཀའ་འབུམ།
ནོ། །སྙིང་པོ་བརྒྱ་རྩ་གཅིག་བཟླས་པས། འཕགས་པ་འགྲུབ་པ་ཡང་འདི་ཡིན་ནོ། །བདག་གི་ངོ་བོ་འམ་
རང་བཞིན་དེ་ལས་མ་
ལས་མ་གཡོས་པ་ཞིང་ཁམས་ཐམས་
མས་ཅད་དུ་གསལ་བས། བདག་གི་ལས་ཀྱི་སྒྲིབ་པ་ཡ་
སྐད་ཅིག་ལ་འདག་གོ །མཆོག་དང་ཐུན་མོང་གི་དངོས་གྲུབ་ཀྱང་སྐད་ཅིག་མ་ལ་ཐོབ་བོ། །སྙིང་པོ་གཅིག་
བརྗོད་པས་ཞིང་ཁམས་ཐམས་ཅད་དུ་བརྗོད་པ་ཞེས་བྱའོ། །དེ་ནས་རྫོགས་པའི་རིམ་པ་ནི། དབང་པོའི་
སྒོ་མ་བཀག་པར་འཛིན་པའི་རིག་པ་ཡུལ་དང་ཕྲལ་ལ། ལྷ་སྒོམ་པར་བྱེད་པ་ཡང་རང་གི་སེམས། ལྷ་མི་
སྒོམ་པར་བྱེད་པ་ཡང་རང་གི་སེམས་ཡིན་ཏེ། ནང་དུ་བལྟས་པས་དབྱིབས་དང་ཁ་དོག་མ་གྲུབ། ཕོ་མོ་
མ་ནིང་དུ་མ་གྲུབ། དགྲ་གཉེན་དུ་མ་གྲུབ། ཕྱི་ནང་དུ་མ་གྲུབ། ཡིན་མིན་དུ་མ་གྲུབ། གཞི་རྩ་དང་བྲལ་
བའི་ངང་ལས་དམིགས་པའི་ཡུལ་མེད་པར་སྟོང་པར་འདོད་པ་དང༌། སྟོང་པར་སོང་བའི་བློ་ཡང་མེད་
པར་རང་ལུགས། འོད་གསལ་ཆེན་པོའི་ངང་ལ་ཇི་ལྟར་འདུག་པ་དེ་ལྟར་བཞག་གོ །དོན་གཅིག་གིས་
ཞིང་ཁམས་ཐམས་ཅད་དུ་འགྲོ་བ་ཐམས་ཅད་ཆོས་ཉིད་རང་ལུགས་སུ་གནས་པ་ཞེས་བྱའོ། །བློ་གཟུང་
འཛིན་དང་བྲལ་བའི་རང་ལུགས་སུ་གནས་པ་དེ་ཆོས་ཀྱི་སྐུ་ཡིན་ནོ། །དེ་ལ་གནས་ན་ལོ་དང་ཟླ་བར་
བཞག་གོ །བསྐལ་པར་བསགས་པའི་སྡིག་པ་སྐད་ཅིག་གིས་འདག་པ་ཡང་འདི་ངོས་ཟིན་ན་ཡིན་ནོ། །
དེའི་ངང་ལས་སྤྱོད་ལམ་ཐམས་ཅད་དུ་སེམས་ཅན་གྱི་དོན་ལ་སྐྱོ་དུབ་མེད་པར་འཇུག་པ་ནི། སྤྲུལ་སྐུས་
འགྲོ་བའི་དོན་ལ་འཇུག་པ་ཡིན་(༢༣༧ན)ནོ། །དེ་ལྟར་ཞིང་ཁམས་ཐམས་ཅད་དུ་ལྷ་སྐུར་སྣང་བ་སྐུའི་
རྣལ་འབྱོར། སྒྲ་ཐམས་ཅད་གསུང་དུ་སྣང་བས་གསུང་གི་རྣལ་འབྱོར། དྲན་རྟོགས་ཆོས་ཉིད་དུ་གསན་
པས་ཐུགས་ཀྱི་རྣལ་འབྱོར་རོ། །རྣལ་འབྱོར་གསུམ་དང་མ་བྲལ་བར་ཉམས་སུ་བླངས་ན། ཚེ་འདི་ལ་
བདེ་བ་ཅན་གྱི་ཞིང་ཁམས་སུ་སླེབ་པ་ཡིན་ནོ། །དེ་ལྟར་ཉམས་སུ་བླངས་ན། ང་དང་འབྲལ་མེད་དུ་
སེམས་ཅན་གྱི་དོན་ད་ལྟ་ནས་བྱེད་པ་ཡིན་ནོ། །དེ་ལ་ཐེ་ཚོམ་དང་སོམ་ཉི་མ་ཟ་བར་འགྲོ་བའི་དོན་ལ་
ཞུགས་ཤིག །དེ་ལྟར་ཉམས་སུ་བླངས་པས། སྣང་བ་འདི་ཞིང་ཁམས་དག་པར་གྲོལ་ནས། འཁོར་བ་མ་
སྤངས་པར་སངས་རྒྱས་ཀྱི་ཞིང་ཁམས་དག་པར་ཕྱིན་པ་ཡིན་ནོ་ཞེས་གསུངས་པས། ཡབ་ཡུམ་བློན་
འབངས་ཐམས་ཅད་དགྱེས་ནས་ཞབས་སྤྱི་བོར་བླངས་སོ། །མི་སྐྱེ་བའི་ཆོས་ལ་བཟོད་པ་ཐོབ་ནས་འགྲོ་
- 394 -



ཞལ་གདམས་ཟབ་དོན་ཆུང་ཚོའི་སྐོར།
བའི་དོན་ལ་བྱའོ་དང་བྱེད་དོ་མེད་པར་ངང་ངམ་ཤུགས་ཀྱིས་བྱེད་དོ། །སྤྲུལ་པའི་རྒྱལ་པོའི་ཐུགས་དམ་
ཡང་དག་པ་ལས་དང་སྐལ་པར་ལྡན་པ་ཅིག་གིས་རྙེད་ནས། ཚེ་འདི་ཉིད་ལ་འཕགས་པ་ནམ་མཁའི་
རྒྱལ་པོ་གྲུབ་ནས། འགྲོ་དོན་ཕྱོགས་མེད་དུ་བྱེད་པར་ཤོག །སྤྲོ།། །།
ཐུགས་རྗེ་ཆེན་པོ་སངས་རྒྱས་སྟོང་རྩའི་བསྐྱེད་རྫོགས་ཐུགས་དམ་
མཐོང་བའི་ཕན་ཡོན་དང་བཅས་པ་བཞུགས།
(ཨ་
གི་
ཨོཾ་མ་ཎི་པདྨེ་ཧཱུྃ། ཐུགས་རྗེ་ཆེན་པོའི་སྤྲུལ་པ་ཆོས་སྐྱོང་བའི་རྒྱལ་པོ་སྲོང་བཙན་སྒམ་པོ་ལ། ལྷ་
སྲས་གུང་སྲོང་གུང་བཙན་གྱིས། ར་སའི་ནེའུ་སིང་གི་ཐང་ཤིང་། གླུ་པ་དང་སྟར་ཁའི་བསིལ་གྲིབ་ལ། རང་
ཟ་འོག་བེར་ཆེན་གདན་དུ་བཏིང་། ཞལ་ཟས་སྣ་ཚོགས་སྐྱེམས་དང་བཅས་པ་དྲངས་ནས། སངས་
རྒྱས་ཐམས་ཅད་ཀྱི་ཕྲིན་ལས། སྣང་བ་མཐའ་ཡས་ཀྱི་ཕོ་ཉ། དངོས་ཀྱི་དཔལ་མགོན། བོད་འབངས་
ཡོངས་ཀྱི་ཕ་མ། རྗེ་ཉིད་(༢༣༧བ)རང་གི་ཐུགས་དམ་དུ་མཛད་པ། ཕྱི་ནང་གསང་བའི་དོན། ཐུགས་དམ་
མཐོང་བའི་ཕན་ཡོན་དང་བཅས་པ་ཅིག་ཞུ་འཚལ་ཞེས་ཕྱག་དབུ་ཐོད་བུད་བུད་དུ་བཙལ་པས། རྒྱལ་
པོས་བཀའ་སྩལ་པ། འདི་ལ་གསུམ། ཕྱི་ལྟར་བསྐྱེད་རིམ་གྱི་རྣལ་འབྱོར་དང་། ནང་ལྟར་སྙིང་པོའི་རྣལ་
འབྱོར་དང་། གསང་བ་རྫོགས་རིམ་གྱི་རྣལ་འབྱོར་རོ། །དེ་རྣམས་ལ་གསུམ་གསུམ་སྟེ། དགུ་ཡིས་སྟོན་
ནོ། །དེ་ཡང་ཐོག་མར་ རང་གི་སྔར་གྱི་སྡིག་སྒྲིབ་བཤགས། ཕྱིས་མི་བྱ་བར་དམ་བཅས་ལ། དེ་ནས་
སྐྱབས་འགྲོ་དང་སེམས་བསྐྱེད་དང་། ཚད་མེད་པ་བཞི་སྔོན་དུ་བཏང་ལ། སྐད་ཅིག་ལས་བདག་ཐ་མལ་
གྱི་ཞེན་པ་སྤངས་ཏེ། ཐུགས་རྗེ་ཆེན་པོ་ཞལ་གཅིག་ཕྱག་བཞི་ལ། རྫོགས་པའི་སངས་རྒྱས་དབུ་ལ་
བཞུགས་པ། སྐུ་མདོག་དཀར་ལ་དམར་བའི་མདངས་ཆགས་པ། ཕྱག་དང་པོ་གཉིས་ཐུགས་ཀར་ཐལ་
མོ་སྦྱར་བ། གཡས་འོག་མ་ན་མུ་ཏིག་གི་ཕྲེང་བ་བརྒྱ་རྩ་བརྒྱད་པ་བསྣམས་པ། གཡོན་འོག་མ་ན་པདྨ་
དཀར་པོ་བསྣམས་པ། ཉི་ཟླ་པདྨའི་གདན་ལ་ཞབས་རྡོ་རྗེའི་སྐྱིལ་ཀྲུང་དུ་བཞུགས་པ། རིན་པོ་ཆེའི་རྒྱན་
- 395 -



མ་ཎི་བཀའ་འབུམ།
སྣ་ཚོགས་ ཀྱིས་བརྒྱན་པ། དོ་ཤལ་དང་སེ་མོ་དོ་དང་། ཕྱག་གདུབ་དང་། ཞབས་གདུབ་དང་། དབུ་རྒྱན་
དང་བཅས་པ་སྐུ་སྟོད་རི་དྭགས་ཀྱི་པགས་པས་གཡོགས་པ། སྐུ་སྨད་དར་གྱི་ཤམ་ཐབས་དང་ལྡན་པ་
ལོངས་སྤྱོད་རྫོགས་པའི་སྐུ་མཚན་དང་དཔེ་བྱད་ཀྱིས་བརྒྱན་པ་ཅིག་ཏུ་བསྐྱེད་ལ། དེ་ཡང་ཕྱི་ལྟར་ན་འོད་
ཟེར་སྟོང་རྩ་གཉིས་འཕྲོས་པས། ཞིང་ཁམས་སྟོང་རྩ་གཉིས་ན་སངས་རྒྱས་སྟོང་རྩ་གཉིས་དང་བཅས་པ་
ནམ་མཁའ་དང་མཉམ་པའི་སེམས་ཅན་གྱི་དོན་བྱེད་པ་ཅིག་ཏུ་སྐད་ཅིག་གིས་བསྐྱེད་དོ། །དེ་ཡང་འཛམ་
བུའི་གླིང་དུ་ཉི་ཟླ་ཤར་བས། ཉི་ཟླ་གཅིག་ལས་མེད་ཀྱང་། ཡུལ་དང་ལུང་པ་རང་རང་དུ་ཉི་ཟླ་སྣང་བ་
ལྟར་བསྐྱེད་དོ། །(༢༣༨ན)ནང་ལྟར་ན་བདག་གི་མཐའ་མར་སྣ་ཚོགས་པདྨ་སྟོང་རྩ་གཉིས་དང་ལྡན་
པའི་སྟེང་ན། སངས་རྒྱས་སྟོང་རྩ་གཉིས་མཛད་པ་བཅུ་གཉིས་མཐར་ཕྱུང་ནས། སེམས་ཅན་གྱི་དོན་
མཛད་པ་ཅིག་ཏུ་བསྐྱེད་དོ། །གསང་བ་ལྟར་ན། བདག་གི་བྱམས་པ་དང་སྙིང་རྗེའི་ཁྱད་པར་ལས་ཐུགས་
རྗེ་ཆེན་པོ་སྟོང་རྩ་གཉིས་བསྐྱེད་དེ་སེམས་ཅན་གྱི་དོན་བྱེད་པ་ཅིག་ཏུ་བསྐྱེད་དོ། །དེ་ལྟར་སངས་རྒྱས་
སྟོང་རྩ་གཉིས་སྣང་བ་ཡང་རང་གི་སེམས་ཀྱི་སྣང་བ་ཡིན་གྱིས། རང་རྒྱུད་དངོས་པོ་ཅན་དུ་ནི་མ་ལྟ་ཞིག །
དེ་ལྟར་གསལ་བ་དང་། གཉིས་པ་སྔགས་ཀྱི་རྣལ་འབྱོར་ཡང་། བདག་གིས། ཨོཾ་མ་ཎི་པདྨེ་ཧཱུྃ་ཞེས་བཟླས་
པས་ཕྱི་ལྟར་ན། ཞིང་ཁམས་སྟོང་རྩ་གཉིས་ན་སངས་རྒྱས་སྟོང་རྩ་གཉིས་ཀྱིས་ཀྱང༌། ཨོཾ་མ་ཎི་པདྨེ་ཧཱུྃ
ཞེས་བཟླས་པས། དྲིལ་གདོང་གི་ཐག་གཅིག་ནས་འཐེན་པས། ཐམས་ཅད་ལ་སྐད་འོང་བ་ལྟ་བུའམ།
བྲག་ཆ་ལྟར་སངས་རྒྱས་ཐམས་ཅད་ཀྱིས་བཟླས་པས། སེམས་ཅན་ཐམས་ཅད་ཀྱང་ཟློས་པར་བསམ་
མོ། །ནང་ལྟར་ན་སངས་རྒྱས་སྟོང་རྩ་གཉིས་པདྨ་ལ་བཞུགས་པ་རྣམས་ཀྱིས་བཟླས་པས། རང་རང་གི་
གདུལ་བྱ་དང་འཚམ་པའི་དོན་བྱེད་པར་བསམ་མོ། །གསང་བ་ལྟར་ན། བདག་གི་ངག་གམ། རླུང་གི་བྱེ་
བྲག་སྟོང་རྩས་འགྲོ་བ་སྟོང་རྩའི་སྐད་དང་མཐུན་པར་ཟོས་པ་ཡིན་ནོ། །དེ་ལྟར་སངས་རྒྱས་སྟོང་རྩ་གཉིས་
ཀྱི་བཟླས་པ་དེ་ཡང་རང་གི་ངག་གམ། རླུང་གི་དེ་ལྟར་སྣང་བ་ཡིན་གྱིས། སྒྲ་རང་རྒྱུད་པར་ནི་མ་འཛིན་
ཅིག །གསུམ་པ་དེ་ནས་ཐུན་མཚམས་སུ་རྫོགས་རིམ་གྱི་རྣལ་འབྱོར་ནི་ལྷ་བསྒོམ་བྱ་སྒོམ་བྱེད་དང་སྙིང་
པོ་བཟླས་བྱ་ཟློས་བྱེད་ཀྱི་འདུ་ཤེས་བཤིག་སྟེ། ཕྱི་ལྟར་ན་ཞིང་ཁམས་སྟོང་རྩར་སྣང་བ་ཡང་རང་གི་སེམས་
- 396 -



ཞལ་གདམས་ཟབ་དོན་ཆུང་ཚོའི་སྐོར།
ཀྱི་རྩལ། སངས་རྒྱས་སྟོང་རྩ་གཉིས་བཟང་པོ་ཅིག་བློས་བསྒོམ་དུ་ཡང་མེད། འཇིག་རྟེན་སྟོང་རྩ་གཉིས་
ངན་(༢༣༨བ)པ་ཅིག་བློས་བོར་རྒྱུ་ཡང་མེད་པས། བློའི་བྱེད་པ་ཐམས་ཅད་ཇི་བཞིན་པའི་ངང་དུ་ཀློད་
ལ་བཞག་སྟེ། རྒྱ་མཚོ་ཆེན་པོའི་ཆབ་རོམ་ཆུ་རུ་བཞུ་བས་ཐམས་ཅད་ཆུར་གྱུར་པ་ལྟར། བློའི་བྱེད་པ་
བཤིག་པས་འཁོར་འདས་ཐམས་ཅད་སེམས་སུ་སྣང་གཤིས་རོ་མཉམ་ཆེན་པོའི་ངང་དུ་བུན་ནེ་བཞག་གོ །
ནང་ལྟར་སངས་རྒྱས་སྟོང་རྩ་དང་། སྣ་ཚོགས་པདྨ་སྟོང་རྩ་ཡང་། རང་གི་སེམས་ཀྱི་དག་སྣང་ཡིན་པས།
བློ་འགག་མེད་ཀྱི་རྩལ་འདི། སེམས་དངོས་མེད་ཀྱི་ངང་དུ་ཕྱལ་ལེ་བཞག་གོ །གསང་བ་ལྟར་ན་སེམས་
ཉིད་ངོ་བོ་སྟོང་པ། སྨྲ་བརྗོད་ཀྱི་ཡུལ་ལས་འདས་པས། ཡས་གཉའ་གཅག་ཏུ་མེད། མས་རྒབ་བསྟེན་དུ་
མེད། བར་ན་གཉེན་པོ་བསྟེན་དུ་མེད་པས།
སོ་མ་རང་ཐང་
ང་རྗེན་པ་ཡེ་མཁྱེན་དུ་བཞག་གོ །ཆོས་ཉིད་
དྲན་པའི་ཡུལ་ལས་འདས་ཀྱི། གཟུང་འཛིན་རྣམ་རྟོག་གི་གཡའ་ཕྱིས་ལ་ལྷན་ནེ་ཞོག །རྩ་ བྲལ་ལ་
འཁོར་འདས་ཀྱི་ཕྱོགས་མེད་རིས་མེད་ཀྱིས་མཉམ་ཉིད་ཀྱི་ཐང་ལ་ཁད་དེ་ཞོག །བདག་མེད་ལ་ཕོ་མོ་
མེད། དངོས་ མེད་ ལ་ ཕྱི་ནང་མེད། ཡུལ་མེད་ལ་བཏང་བཞག་མེད་པས་གཡོ་འགུལ་མེད་པའི་ངང་དུ་
སྒྲིབ་གཡོགས་དང་སྲོལ་ལ། ལྷ་ངེ་། ཐུར་རེ། སལ་ལེ། སིང་ངེ་། ཧྲིག་གེ །སོལ་ལེ། བརྗེད་པ་དང་།
ཡངས་པ་མེད་པ་ལ་ཆོས་ཉིད་ཀྱིས་རྩིས་ཟིན་ན་
ན་ན་དུས་གསུམ་གཅིག་པའི་རྣལ་འབྱོར་ཞེས་བྱའོ། །དེ་ལྟར་
ཉམས་སུ་བླངས་པས་ཕྱི་རྟགས་སུ་ལུས་ཀྱི་མཛེ་ཤུ་ལ་སོགས་པའི་ནད་ལས་གྲོལ་ཞིང༌། ཕྱི་རོལ་གྱི་
འཇིགས་པ་བརྒྱད་དང༌། ཀླུའི་དུག་དང་། འབྱུང་པོའི་གནོད་པ་དང་། བར་ཆད་ཀྱིས་མི་ཚུགས་སོ། །
འགྲོ་བ་ཐམས་ཅད་སྡུག་བསྔལ་ལས་སྐྱོབ་ནུས་སོ། །བདག་སེམས་ཅན་ཐམས་ཅད་ཀྱི་རྒྱལ་པོའམ། རྗེ་
དཔོན་ནམ། བུ་གཅིག་པ་ལྟར་མཐོང་ནས་བཀུར་སྟི་བྱེད་དོ། །ནང་ལྟར་ན་བདག་སྨྱོ་འབོག་གི་སྡུག་
བསྔལ་ལས་གྲོལ་ནས་བདེན་པའི་ཚིག་(༢༣༩ན)གིས། སེམས་ཅན་ཐམས་ཅད་རྒྱལ་པོའི་བཀའ་བསྒོ་
བ་ལྟར་ཉན་ནོ། །གསང་བ་ལྟར་ན་ཡིད་ཐ་མལ་གྱི་རྟོག་པ་ལས་གྲོལ་ཏེ། སྣང་བ་འདི་ཉིད་རང་ཆོས་ཉིད་
ཀྱི་མལ་དུ་ཆུད་ནས་གཉིས་འཛིན་གྱི་ཤེས་པ་རང་སར་གྲོལ་ལོ། །ངའི་གཙུག་ལག་ཁང་དང་ཡི་དམ་གྱི་
ཡོན་ཏན་ནི། ཐོས་པའི་ཡོན་ཏན་དང་། མཐོང་བའི་ཡོན་ཏན་དང་། གུས་ཤིང་གསོལ་བ་བཏབ་པའི་ཡོན་
- 397 -



མ་ཎི་བཀའ་འབུམ།
ཏན་དང་གསུམ་མོ། །ཐོས་པའི་ཡོན་ཏན་ནི། མ་ངེས་པའི་སྒྲ་དུད་འགྲོའི་རྣ་ལམ་དུ་ཐོས་ཀྱང་། དུད་འགྲོའི་
ལུས་ལས་གྲོལ་ནས། ཐར་པའི་ལམ་སྟེགས་འཆའོ། ལྷ་མིས་ཐོས་ནས་དེ་ཉིད་དུ་འདུན་པ་སྐྱེད་ན་ཐར་
པའི་ལམ་ལ་ཚུད་དོ། །མཐོང་བའི་ཡོན་ཏན་ནི། ཐེངས་གཅིག་མཐོང་ན་དེས་ངན་སོང་གི་སྒོ་ཆོད་པ་ཡིན་
ནོ། །གཉིས་མཐོང་ན་ལྷ་མི་འདོད་རིམ་གྱི་ལུས་ཐོབ་ནས་ཐར་པའི་ལམ་ལ་འཇུག་གོ །གསུམ་མཐོང་ན་
སྐུ་གསུམ་ཐོབ། བཞི་མཐོང་ན་ཕྲིན་ལས་བཞི་འགྲུབ་ནས་འགྲོ་དོན་ཕྱོགས་མེད་དུ་བྱེད་དོ། ལྔ་མཐོང་ན་
དུག་ལྔ་རང་སར་ཞི་ནས་སྐུ་ལྔ་ཐོབ། ཡེ་ཤེས་ལྔ་ཤར་ནས་དེས་སྐྱེ་བའི་རྒྱུན་གཅོད་པར་འགྱུར་རོ། །
ཐེངས་རེ་མཐོང་བས་ཀྱང་ས་རེ་ནོན་ཏེ། ཐེངས་གཅིག་གིས་ས་དང་པོ་རབ་ཏུ་དགའ་བ་ཐོབ། གཉིས་པ་
དྲི་མ་མེད་པ། གསུམ་པ་ནས་རིམ་པས་ས་བཅུ་རྒྱུན་གྱི་ཐ་མ་ལ། བཅུ་གཅིག་ཀུན་དུ་འོད། བཅུ་གཉིས་
མ་ཆགས་པདྨའི་སྤྱན། བཅུ་གསུམ་ཡེ་ཤེས་འཁོར་ལོ་ཚོགས་ཆེན་གྱི་ས་ཐོབ་ནས་འགྲོ་བའི་དོན་འབད་
པ་མེད་པར་འགྲུབ་པར་འགྱུར་རོ། །དུས་དེ་ཉིད་དུ་ཡོན་ཏན་དེ་ཉིད་མི་སྣང་ཡང་། ལུས་དེ་ཉིད་ལས་
གྲོལ་བ་དང་། ཐབས་དུས་མཐོང་བའི་ཡོན་ཏན་དུས་དེ་ཉིད་དུ་ཐོབ་པར་གདོན་མི་ཟའོ། །ངའི་གཙུག་
ལག་ཁང་འདི་ཐོས་པས་ཀྱང་དབང་པོ་ཆེའི་རྒྱལ་ཁྲིམས་ཀྱི་སྒྲ་དང་འདྲ་སྟེ་ས་ནོན་ནོ། །མཐོང་ན་བ་མོ་ལ་
ཉི་མ་ཕོག་པ་དང་འདྲ་སྟེ། ཉོན་(༢༣༩བ)མོངས་པ་རང་སར་འདག་གོ །རེག་ན་སོལ་མལ་དུ་ཆབ་རོམ་
བསྐྱུར་བ་དང་འདྲ་སྟེ། བདག་འཛིན་ནང་ནས་གྲོལ་ལོ། །ཞག་བདུན་དུ་གསོལ་བ་ཚུལ་བཞིན་དུ་བཏབ་
ན། ཉན་ཐོས་ཀྱི་དགྲ་བཅོམ་པ་འབད་རྩོལ་མེད་པར་དུས་དེ་ཉིད་དུ་ཐོབ་བོ། །གནོད་པ་རྣམས་ཀྱི་
སྐྱབས་ཆེན་པོ་ཡིན་ནོ། །གསོལ་བ་ཇི་ལྟར་བཏབ་པ་ལྟར་རེ་བ་སྐོང་བ་ཡིན་ནོ། །ན་བའི་སྨན་ཆེན་པོ་
ཡིན་ནོ། །འཚོ་བའི་ཟས་ཆེན་པོ་ཡིན་ནོ། །འཆི་བའི་ཚེ་རྗེས་སུ་འཛིན་ནོ། །ཡང་རེ་ཞིག་ཉོན་མོངས་པའི་
དབང་གིས་ང་རྒྱལ་དང་འགྲན་སེམས་དང་། ལོ་འདོད་ཀྱི་དབང་གིས་མཐོང་ངམ་བལྟས་ན། དེ་ཉིད་རང་
འཕགས་པའི་ཐུགས་རྗེ་ཡིན་ནོ། །བུ་འདོད་པའི་ཕྱིར་ཕྱིན་ན་མ་འོངས་ན་བུ་འདོད་པ་དེའང་འཕགས་
པའི་ཐུགས་རྗེ་ཡིན་ནོ། །ནད་ཀྱིས་ཐེབས་ནས་འོངས་ན། ནད་དེ་རང་འཕགས་པའི་ཐུགས་རྗེ་ཆེན་པོ་
ཡིན་ནོ། །ནོར་འདོད་ནས་ཕྱིན་ན་སྡུག་བསྔལ་གྱིས་ཕོངས་པ་རང་ཐུགས་རྗེ་ཆེན་པོ་ཡིན་ནོ། །བར་ཆད་
- 398-



ཞལ་གདམས་ཟབ་དོན་ཆུང་ཚོའི་སྐོར།
ཀྱིས་ཉེན་ནས་ཕྱིན་ན་ཡང་། བར་ཆད་དེ་རང་ཐུགས་རྗེ་ཆེན་པོ་ཡིན་ནོ། །དེའི་སྙན་པ་དང་ཡོན་ཏན་
བརྗོད་ཅིང་དེ་རུ་ཁྲིད་པར་བྱེད་ན་ཡང་། དེ་ཉིད་རང་འཕགས་པའི་ཐུགས་རྗེ་ཆེན་པོ་ཡིན་པར་འདུ་ཤེས་
བསྐྱེད་པར་བྱའོ། །རང་ལུས་ཀྱི་ནད་དང་སྟོབས་ཀྱིས་མ་བརྟོལ་ནས་མཆོད་པའི་རྫས་གཞན་ལ་བསྐུར་
ན། རང་གིས་མཆོད་པ་དང་ཁྱད་པར་མེད་དོ། །ངའི་ར་སའི་ཁུལ་དུ་སྐྱེས་པ་རྣམས་ཀྱང་བསྐལ་པ་དཔག་
ཏུ་མེད་པར་བསོད་ནམས་བསགས་པ་ཡིན་གྱིས། དེ་རྣམས་ཀྱི་ཚུལ་མ་ལེགས་པར་སྣང་ཡང་། མ་དད་
པ་དང་མི་གུས་པ་མི་སྐྱེད་པར་དང་བའི་སེམས་ཀྱིས་དད་ན། དེའི་བསོད་ནམས་ཀྱང་བརྗོད་པར་མི་ནུས་
སོ། །ཚུལ་མ་ལེགས་པ་རྣམས་ཀྱང་། རང་རང་གི་སྡིག་སྒྲིབ་ཡིན་ནོ། །ར་ས་མི་སྤྱོད་ངན་པར་འོང་སྟེ།
སེམས་ཅན་རང་རང་གི་ལས་ངན་པའི་སྒྲིབ་པ་སྦྱོང་བའི་ཐབས་ཡིན་ནོ། །དད་ཅིང་གུས་པས་མཐོང་བར་
(༢༤༠ན)འདོད་ན་ཡང་རང་གི་སྡིག་སྒྲིབ་འདག་པ་ཡིན་ནོ། །འཚེར་ཞིང་བལྟ་སྙིང་མི་འདོད་ན་བདུད་ཀྱི
ཤེས་ པ་བསྒྱུར་བ་ཡིན་པས། བདུད་ངོས་ཟིན་པར་བྱས་ལ་གསོལ་བ་བཏབ་བོ། །ངའི་ཡི་དམ་འདི་
རྣམས་ལ་གསོལ་བ་ཇི་ལྟར་བཏབ་པ་ལྟར་འདོད་པ་སྐོང་ཞིང་ཇི་ལྟར་འདོད་པ་བཞིན་དུ་འབྱུང་བས་དེ་
ལ་ཐེ་ཚོམ་དང་ཡིད་གཉིས་མ་བྱེད་ཅིག །སྤྱི།། །།
ཁྲུས་ཆབ་ཀྱི་ཕན་ཡོན་བཞུགས་སོ། །
ཨོཾ་མ་ཎི་པདྨེ་ཧཱུྃ། གང་ཞིག་ཁྲུས་ཆབ་ཀྱི་བྱ་བ་བྱེད་པར་འདོད། སྒོ་བུམ་པ་ཅན་དུ་རིན་པོ་ཆེའི་
སྣོད་བཟང་པོར་ཆུ་སྲོག་ཆགས་མེད་པའི་གཙང་མ་རྒྱུན་དུ་འབབ་པ་བླངས་ལ། དེ་ལ་སྨན་བཟང་པོ་སྣ་
ཚོགས་དང་རིན་པོ་ཆེ་ལྔ། འབྲུ་སྣ་ལྔ། སྙིང་པོ་ལྔ། དཀར་གསུམ། མངར་གསུམ་བླུགས་ཏེ། སྔགས་པ་
དམ་ཚིག་ཅན་ནམ། དགེ་སློང་ཚུལ་ཁྲིམས་རྣམ་པར་དག་པ་འམ། ཁྱེའུ་འམ་བུ་མོ་གཙང་མས་མེ་ལོང་ངམ།
འོད་དམ། ཅི་རིགས་པའི་སྦྱོར་བས། སངས་རྒྱས་དང་བྱང་ཆུབ་སེམས་དཔའ་དང་ཆོས་སྐྱོང་རྣམས་ལ་སྐུ་
ཁྲུས་གསོལ་ཏེ་འཕགས་པའི་དྲུང་དུ་ཇི་ལྟར་འདོད་པའི་གསོལ་བ་བཏབ་ནས། བྱང་ཆུབ་སེམས་དཔའ་
- 399 -



མ་ཎི་བཀའ་འབུམ།
འམ་དད་གུས་ཅན་རྣམས་ཀྱིས་རྡོ་པདྨ་ཅན་གྱི་ཁ་ནས། ཅི་རིགས་པའི་སེམས་ཅན་ལ་ཁྲུས་གསོལ་ན།
དུས་གསུམ་གྱི་སྒྲིབ་པ་དང༌། ཉོན་མོངས་པའི་སྒྲིབ་པ་དང་། བག་ཆགས་ངན་པ་ཐམས་ཅད་དུས་དེ་ཉིད་
དུ་བདག་གོ །ཤེས་བྱའི་སྒྲིབ་པ་ཡང་འདག་གོ །ཕྱིས་སྡིག་པ་གང་ཡང་མི་བྱེད་པར་བསྡམས་ན། དུག་ལྔ་
དང་དུག་གསུམ་དང༌། མཚམས་མེད་པ་ལྔ་དང་། དེ་དང་ཉེ་བ་ལྔ་དང་། ལྕི་བ་བཞི་དང་། ལོག་པ་བརྒྱད་
དང་། ཁ་ན་མ་ཐོ་བ་གསུམ་དང་། ཉན་ཐོས་ཀྱི་འདུལ་ཁྲིམས་ཉམས་པ་དང་། བྱང་ཆུབ་སེམས་དཔའི་
སྡོམ་པ་ཉམས་པ་དང་། གསང་སྔགས་ཀྱི་དམ་ཚིག་ཉམས་པ་སོགས། གང་ལ་དམིགས་ནས་ཁྲུས་བྱས་
ན་སྡིག་པ་ཐམས་ཅད་བ་མོ་ལ་ཉི་(༢༤ བབ)མ་ཕོག་པའམ། བྱེ་མ་ལ་ཆུ་བརྒྱབ་པའམ། སོལ་མལ་དུ་
ཆབ་རོམ་བསྐྱུར་བ་བཞིན་མི་གནས་པར་འགྱུར་རོ། །ཕྱིས་བསྡམས་ན་ནི་སོམ་ཉི་མི་ཟའོ། གཞན་ཡང་
ཀླུའི་དུག་ཐམས་ཅད་རྩད་ནས་འབྱིན་ཅིང་ཕྱིས་མི་ཕོག་པར་འགྱུར་རོ། །གཤིན་རྡོས་སམ། མགོ་ཚན་གྱི་
མི་གཙང་བ་ཐམས་ཅད་ཤེལ་ཕྱིས་པའམ། ཁྲུ་མ་དག་པ་ལྟར་འགྱུར་རོ། །གང་ལ་ལ་ཞིག་གིས་ནམ་
མཁའ་ལ་གཏོར་ན་ནམ་མཁའ་ལ་གནས་པའི་སེམས་ཅན་རྣམས་ཀྱི་དོན་བྱེད་དོ། །ཆུ་ལ་གཏོར་ན་ཆུ་ལ་
གནས་པའི་སེམས་ཅན་རྣམས་ཀྱི་དོན་བྱེད་དོ། །ས་ལ་གཏོར་ན་ས་ལ་གནས་པའི་སེམས་ཅན་རྣམས་ཀྱི་
དོན་བྱེད་དོ། །གང་ཞིག་ཚེའི་དུས་བྱས་པའི་སེམས་ཅན་རྣམས་ཀྱི་རོའམ། རུས་བུ་ལ་ཕོག་ན། བསྐལ་
པའི་སྒྲིབ་པ་འདག་གོ །ཆུ་ཐིགས་པ་རེ་ཕོག་པ་ཡང་འཕགས་པའི་བཀའ་རྟགས་ཕོག་པ་ཡིན་པས་བྱང་
ཆུབ་སེམས་དཔའི་རིགས་སུ་འགྱུར་རོ། །དེ་དྲོད་གཏོང་གི་ཕྱོགས་སུ་གཏོར་ཞིང་ཁྲུས་བྱས་ན། གནོད་
པའི་གདུག་རྩུབ་ཞི་ནས་མི་ཚུགས་སོ། །ཕ་རོལ་གྱི་གནོད་སེམས་གང་ལ་དམིགས་པ་དེས་མི་ཚུགས་སོ། །
བུ་འདོད་པས་ཀྱང་བུ་རྙེད་དོ། །ལོ་ཀེག །ཟླ་ཀེག །ཞག་ཀེག །དུས་མ་ཡིན་པར་འཆི་བའི་དུས་བྱེད་པ་
ཐམས་ཅད་བཟློག་གོ །མདོར་ན་གཏོར་ཞིང་ཁྲུས་བྱས་འཐུངས་ན། ཡིད་ལ་རེ་བའི་བསམ་པ་ཐམས་ཅད་
རྫོགས་པར་གདོན་མི་ཟའོ། །གང་ཞིག་གནོད་པ་ལྟར་སྣང་ན་ནི། ལས་ངན་པ་དེས་བསླངས་པ་ཡིན་པས་
མགོའི་རྨ་ནད་ལ་སྨན་དཔྱད་བྱས་ན་ཕྱིས་མི་གནས་པར་བྱེད་པ་དང་འདྲ་བ་ཡིན་པས་སྔར་གྱི་ལས་ངན་
པ་འདག་པའི་ཐབས་སོ། །ཕྱིས་མི་གནས་པར་བྱེད་པ་ལ་ལས་ངན་ཕྱི་དུས་སུ་མི་འཇོག་པར་ད་ལྟ་རང་
- 400 -



ཞལ་གདམས་ཟབ་དོན་ཆུང་ཚོའི་སྐོར།
འདག་པར་གསོལ་བ་བཏབ་ལ་དེའི་ཕྱོགས་སུ་བསྐྱར་བ་ལ་འབད་དོ། །དེས་ནི་ལས་ངན་རྒྱུན་གཅོད་
པར་ཐེ་ཚོམ་བྲལ་ལོ། །དེའི་ཁྲུས་ཆབ་ཀྱིས་བཟང་པོ་ལ་འཇིམ་འདག་བྱས་ལ་(༢༤ ༡ན)ཕྱོགས་ཐམས་
ཅད་དུ་སྤྱན་དྲང་སྟེ། འགྲོ་བའི་དོན་བྱེད་པ་ཡིན་ནོ། །དེ་ལ་སྨན་དང་སྤོས་ཆུས་སྦྱངས་ན་ཁྲུས་ཆུར་ཡང་
འགྱུར་རོ། །གང་ཞིག་རིགས་ཀྱི་བུའམ། རིགས་ཀྱི་བུ་མོ་དག་གིས་ངའི་གཙུག་ལག་ཁང་འདི་བལྟས་ན་
སངས་རྒྱས་ཀྱི་ཞིང་ཁམས་རྣམ་པར་དག་པ་རྣམས་མཐོང་བ་ཡིན་ནོ། །རྡོ་རྗེའི་གདན་བལྟ་བར་འདོད་ན་
ཡང་འདི་བལྟས་ན་རྡོ་རྗེའི་གདན་མཐོང་བ་ཡིན་ནོ། །རི་བོ་པོ་ཏ་ལ་བལྟ་བར་འདོད་ན་ཡང་འདི་བལྟས་
པས་རི་བོ་པོ་ཏ་ལ་མཐོང་བ་ཡིན་ནོ། །ཨུ་རྒྱན་རྡོ་རྗེ་ཕུག་དང་གནས་ཆེན་ཉི་ཤུ་རྩ་བཞི་བལྟ་བར་འདོད་
ན་ཡང་འདི་བལྟས་པས་ཐམས་ཅད་མཐོང་བ་ཡིན་ནོ། །ངའི་གཙུག་ལག་ཁང་འདིའི་ཞབས་ཏོག་བྱས་ན་
སངས་རྒྱས་ཀྱི་ཞིང་ཁམས་ཐམས་ཅད་དུ་ཞབས་ཏོག་བྱས་པ་ཡིན་ནོ། །དེ་བཞིན་དུ་ཨུ་རྒྱན་རྡོ་རྗེའི་ཕུག་
དང༌། རི་བོ་པོ་ཏ་ལ་དང་རྡོ་རྗེའི་གདན་དང་གནས་ཆེན་ཉི་ཤུ་རྩ་བཞི་གཙུག་ལག་ཁང་ཐམས་ཅད་དུ་
ཞབས་ཏོག་བྱས་པ་ཡིན་ནོ། །ངའི་གཙུག་ལག་ཁང་འདི་མཐོང་ནས་བསྒོམ་པར་འདོད་པས་ཀྱང་སངས་
རྒྱས་ཐམས་ཅད་བསྒོམས་པ་ཡིན། བསྒྲུབ་པར་འདོད་པས་ཀྱང་སངས་རྒྱས་ཐམས་ཅད་བསྒྲུབས་
ཡིན། ཆོས་སྤྱོད་བཅུ་ལ་སོགས་པ་བྱེད་པར་འདོད་པས་ཀྱང་འདི་ལ་ཞབས་ཏོག་བྱས་པས་ཆོས་སྤྱོད་
ཐམས་ཅད་བྱས་པ་ཡིན་ཏེ། ཆོས་སྤྱོད་ཐམས་ཅད་ཀྱི་རྩ་བའི་རྒྱལ་པོ་ཡིན་ནོ། །འདིར་བྱིན་རླབས་ཐོབ་
ན་སངས་རྒྱས་ཐམས་ཅད་ཀྱི་བྱིན་རླབས་སམ་དབང་ཐོབ་པ་ཡིན་ནོ། །འདི་ལ་དད་ཅིང་གུས་ན། སངས་
རྒྱས་དང་བྱང་ཆུབ་སེམས་དཔའ་ཐམས་ཅད་དང་གནས་ཆེན་ཐམས་ཅད་ལ་དད་ཅིང་གུས་པ་ཡིན་ནོ། །
དེ་ཅིའི་ཕྱིར་ཞེ་ན། དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། མཁའ་འགྲོའི་
ཚོགས་རྣམས་དང་། དམ་པ་ཆོས་སྐྱོང་བ་རྣམས་ཐ་མལ་པ་རྣམས་ཀྱིས་ཀྱང་མཐོང་བ་ཡོད་པའི་ཕྱིར་རོ། །
དེ་ཡང་(༢༤༡བ)དུས་གསུམ་གྱི་བདེ་བར་གཤེགས་པ་རྣམས་དང་། བྱང་ཆུབ་སེམས་དཔའ་ཐམས་ཅད་
ཀྱི་ཐུགས་རྗེ་དང་ཐབས་དང་འཕྲིན་ལས་ཀྱང་སེམས་ཅན་གྱི་རྒྱུ་བསོད་ནམས་ལས་གྲུབ་པ་ཡིན་གྱིས།
རང་རྒྱུད་རྟག་པ་ཐེར་ཟུག་དངོས་པོ་ཨ་འཐས་པ་མ་ཡིན་ནོ་ཞེས་སངས་རྒྱས་སྟོང་རྩའི་ཞལ་གདམས་
པ་
- 401 -



མ་ཎི་བཀའ་འབུམ།
ཆོས་སྐོར་འདི་མཐོང་ཐོས་དད་ཅིང་གུས་པའི་ཡོན་ཏན་བསྟན་པའི་ཞལ་གདམས་སོ་ཞེས་ག
་གསུངས་པ
དང༌། སྲས་རྗེས་སུ་ཡི་རངས་ཏེ་ཕྱག་བཙལ་ཞབས་སྤྱི་བོར་བླངས་སོ། །དེ་ནས་སྲས་ཀྱིས་ཐམས་ཅད་དུ་
དེ་ལྟར་མཛད་པས། ཚེ་འདིའི་དུས་བྱེད་པའི་ཚེ་ནུབ་ཕྱོགས་བདེ་བ་ཅན་གྱི་ཞིང་ཁམས་སུ་པདྨ་ལས་རྫུས་
ཏེ་སྐྱེ་བའི་རྟགས་ཐོན་ནོ། །དེ་ནས་དུས་དེ་ཉིད་དུ་གནོད་སྦྱིན་ན་ག་ཀུ་བེ་རའི་བརླ་གཡས་ཀྱི་དར་ཤམ་
གྱི་འོག་ཏུ་སྦས་ནས། ལས་དང་སྐལ་པར་ལྡན་པའི་གང་ཟག་ལ་གཏད་ནས་སྨོན་ལམ་བཏབ་བོ། །དེས་
ཀྱང་ལྷོ་དང་ནུབ་ཕྱོགས་སུ་དོན་བྱེད་པར་འགྱུར་རོ། །ལྕི།། །།
གྱུར་ཤོག་གི་སྨོན་ལམ་གབ་པ་མངོན་ཕྱུང་དང་བཅས་པ་བཞུགས་སོ། །
ཨོཾ་མ་ཎི་པདྨེ་ཧཱུྃ། འཕགས་པ་སྤྱན་རས་ གཟིགས་ལ་ཕྱག་འཚལ་ལོ། །ཆོས་སྐྱོང་བའི་རྒྱལ་པོ་
ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་སྒམ་པོས་བཀའ་ཆོས་ཀྱི་དགོངས་པ་རྣམས། རིན་ཆེན་གཏེར་
དུ་བཞུགས་ཏེ་སྦས་ནས་ཡང་དུས་ལན་ཅིག་འགྲོ་བ་ལ་ཕན་ཆེ་བར་བྱ་བའི་ཕྱིར། གྱུར་ཤོག་གི་སྨོན་ལམ་
བཏབ་པར་འཚལ་ནས། དཀོན་མཆོག་ལ་མཆོད་པ་འབུལ་བས། མཆོད་པའི་རྫས་ཡོ་བྱད་རྣམས་ཚང་
བར་བཤོམས་ཤིག་གསུངས་པ་ལ། གཟུགས་སྒྲ་དྲི་རོ་རེག་བྱ་ལ་སོགས་པའི་མཆོད་རྫས་མང་པོ་དང་ཤ་
མར་ཐུད་བུ་རམ་ལ་སོགས་པ་ཟས་ཀྱི་བྱེ་བྲག་མང་པོ་དང་། འབྲས་ཆང་། རྒུན་ཆང་། འབྲུ་ཆང་ལ་སོགས་
པ་བཏུང་བའི་བྱེ་བྲག་མང་དུ་བཤམས་པ་དང་། དེ་རྣམས་ལ་མཆོད་པའི་ཡོ་བྱད་བྱས་ཏེ། རྒྱལ་པོས་
དཀོན་མཆོག་ལ་མཆོད་པ་རྒྱ་ཆེན་པོ་ཕུལ། འཁོར་འབངས་རྣམས་ལ་ཇི་ལྟར་(༢༤ ༢ན)འོས་པའི་
ཚོགས་བཀྱེ་སྟེ། དཀོན་མཆོག་དང་ཆོས་སྐྱོང་དཔང་པོར་བཞུགས་སུ་གསོལ་ནས། ད་ལྟར་བདག་གིས་
དཀོན་མཆོག་ལ་མཆོད་པ་དང༌། མི་སྐྱ་ལ་བཟའ་བཏུང་བྱིན་པ་འདི་ལ་བརྟེན་ནས། བདག་གི་བཀའ་ཤོག་
གི་ཤོག་དྲིལ་དུས་ཕྱི་མ་ལ་དགོངས་པ་འདི་རྣམས་སྙིགས་མའི་དུས་སུ་སྐལ་ལྡན་ལས་འཕྲོ་དང་ལྡན་པ་
རྣམས་དང་ཕྲད་ནས། བྱང་ཕྱོགས་ཁ་བ་ཅན་གྱི་རྒྱལ་ཁམས་ཐམས་ཅད་འཕགས་པའི་བཀའ་ལ་ཐོགས་
- 402 -



ཞལ་གདམས་ཟབ་དོན་ཆུང་ཚོའི་སྐོར།
པར་གྱུར་ཅིག །ཐོགས་ནས་ཀྱང་བཀའ་སྙོམས་སུ་མི་སྡོད་པར་དམ་པའི་ཆོས་ལ་ལོངས་
་ལོངས་སྤྱོད་པར་གྱུར་
ཅིག །སྤྱད་ནས་ཀྱང་དེ་རྣམས་ཀྱིས་སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིག །ཐོགས་ནས་
ཀྱང་རིགས་དྲུག་གི་སྡུག་བསྔལ་ཐམས་ཅད་དེ་ཉིད་དུ་ཟད་ནས། བདེ་བ་ཕུན་སུམ་ཚོགས་པ་དང་ལྡན་
པར་གྱུར་ཅིག །དེའི་ཚེ་བདག་གི་གཙུག་ལག་ཁང་འདི་དང་འཕགས་པ་རྣམས་ལ་བཀུར་བ་དང་ཞབས་
ཏོག་གི་གསོས་མང་བར་གྱུར་ཅིག །དེའི་བྱིན་རླབས་ཀྱིས་བོད་འབངས་ཐམས་ཅད་བདེ་སྐྱིད་ཕུན་སུམ་
ཚོགས་པ་དང་ལྡན་པར་གྱུར་ཅིག །དེ་ཁོ་ན་བཞིན་དུ་འགྱུར་རོ་ཞེས་བཀའ་སྩལ་པ་དང་། ཐམས་ཅད་
དགའ་སྟེ་ཅ་ཅོ་དང་རྩེ་འཇོ་མང་པོ་བྱས་པ་དང་། རྒྱལ་པོའི་ཞལ་ནས་འཁོར་འདས་ཀྱི་ཆོས་ཐམས་ཅད་
རང་སྣང་ཡུལ་མེད་ཡིན་ནོ། །བློ་འདས་བྱར་མེད་ཅིག་འདུག་གོ །ཇི་བཞིན་པའི་ངང་ལ་མ་བཅོས་པར་
ལྷོད་ཅིག་ཅེས་གསུངས་པ་དང་། ཐམས་ཅད་ཀྱི་རྒྱུད་ལ་གཉིས་འཛིན་ཞིག་སྟེ། ཇི་བཞིན་པའི་ངང་ལ་
གནས་པར་གྱུར་ཏོ། །དེ་ནས་ནང་པར་ཉི་མ་ཤར་བ་དང་སྲས་ཀྱིས་དབུ་རྩེའི་ཡང་ཐོག་ཏུ་རྒྱལ་པོ་ལ་རང་
གི་ན་བཟའ་ལ་གདན་བྱས་ཏེ། ཞལ་ཟས་མང་པོ་ཡང་དྲངས་ནས་ཕྱག་བྱས་ཏེ། སངས་རྒྱས་ཀུན་གྱི་ཕྲིན་
ལས། སྣང་བ་མཐའ་ཡས་ཀྱི་ཐུགས་རྗེ། བོད་ཁ་བ་ཅན་གྱི་ཕོ་ཉ། བོད་འབངས་ཡོངས་ཀྱི་སྐྱབས་གནས།
བདག་ཅག་ (༢༤ ༢བ)ཐུགས་རྗེས་གཟིགས་པ་ཡིས། །རྒྱལ་བའི་སྐུ་དང་ཐ་མལ་མཇལ། །ཟབ་མོའི་
ཐུགས་དགོངས་སྣང་མོད་ཀྱི། །ཆོས་ཉིད་དོན་གྱི་ཐུགས་རྗེ་དེ། །རྒྱལ་བའི་ཐུགས་ལ་མི་གབ་པར། །གབ་
པ་མངོན་དུ་ཕྱུང་ནས་ཀྱང་། །རང་སྣང་ཡུལ་མེད་ བསྟན་ དུ་ གསོལ། །བློ་འདས་བྱར་མེད་བསྟན་དུ་
གསོལ། །མ་བཅོས་ངང་ནས་བསྟན་ནས་ཀྱང་། །བྱར་མེད་ངང་གིས་གནས་པ་ལས། །སྐུ་གསུམ་ཤུགས་
ལ་འཆར་བ་ཡི། །དངོས་ཅག་བློ་ལ་སྦྱར་དུ་གསོལ། ། ཞེས་གསོལ་བས། རྒྱལ་ པོས་བཀའ་སྩལ་པ།
བདག་ནི་སངས་རྒྱས་ཀུན་གྱི་ཕྲིན་ལས་ཡིན། །སྣང་བ་མཐའ་ཡས་དྲུང་དུ་དམ་ཡང་བཅས། །བྱང་ཆུབ་
སེམས་ཀྱིས་བོད་འབངས་དོན་ལ་འོང་། །ང་དང་རྒྱལ་བ་གཉིས་ནི་ཐ་དད་མེད། །འགྲོ་བ་ཐམས་ཅད་ང་
ཡི་གདུལ་བྱ་ཡིན། ཁྱེད་ཀྱང་འཕགས་པས་བྱིན་གྱིས་བརླབས་པ་ཡིན། །རྒྱལ་བའི་དགོངས་རྒྱུད་ཟབ་
མོའི་གདམས་པ་རྣམས། །འཕགས་པའི་ཞིང་ཁམས་ ལམ་སྟེགས་ཡིན་མོད་ཀྱང་། །ཆོས་ཉིད་དོན་གྱི་
- 403 -



མ་ཎི་བཀའ་འབུམ།
ཐུགས་རྗེའི་མན་ངག་འདི། །བློ་དམན་རྣམས་ལ་བསྟན་པར་མི་འོས་ཀྱང་། །བརྩེ་བའི་སེམས་ཀྱིས་གབ་
པ་མངོན་དུ་ཕྱུང་། །མ་རྟོགས་སྒྲོ་དང་སྐུར་པའི་གཞིར་གྱུར་པས། །སྐལ་མེད་ལས་འཕྲོ་མེད་ལ་ཡེ་གསང་
ཆོད། །ཙིཏྟ་འདྲའོ་སྲོག་གི་དཀྱིལ་དུ་ཆོངས། །ཆོས་ཉིད་ཟད་སར་སྐྱལ་བའི་གདམས་པ་ཡང་། །ང་ཡིས་
བསྟན་གྱིས་ཁྱོད་ཉིད་ལེགས་པར་ཉོན། །སྣ་ཚོགས་རྟགས་ཀྱང་རང་སྣང་ཡིན། །ཡུལ་མེད་དེ་ནི་བློ་ལས་
འདས། །བློ་འདས་དེ་ནི་བྱར་མེད་ཡིན། །ཇི་བཞིན་པ་ཡི་ངང་གནས་ཡིན། །གནས་པ་མེད་པ་ལྷོད་པའི་
མཆོག །དེ་ལྟར་གོ་བའི་གང་ཟག་གིས། །མཐའ་བྲལ་སྤྲོས་པ་ཆོད་པ་ལ། །ལྟ་བ་མིང་དུ་བཏགས་པ་
ཡིན། །རང་གསལ་འཛིན་པ་སྟོར་བ་ལ། །སྒོམ་པ་མིང་དུ་བཏགས་པ་ཡིན། །དོན་དང་འབྲལ་(༢༤ ༣ན)
བ་མེད་པ་ལ། སྤྱོད་པ་མིང་དུ་བཏགས་པ་ཡིན། །སྤང་བླང་འཛིན་པ་ཞིག་པ་ལ། །འབྲས་བུ་མིང་དུ་
བཏགས་པ་ཡིན། །རྩོལ་མེད་འགྲོ་དོན་བྱེད་པ་ལ། །ཐུགས་རྗེ་མིང་དུ་བཏགས་པ་ཡིན། །དེ་ལ་སྐྱ་དུབ་
མེད་པ་ལ། །ཆེན་པོའི་མིང་དུ་བཏགས་པ་ཡིན། །འགྲོ་དོན་མཛད་ཀྱང་སྐྱོན་མ་གོས། །འཕགས་པ་མིང་
དུ་བཏགས་པ་ཡིན། །སྙིང་རྗེ་དབང་དུ་འདུས་པ་ལ། །རྒྱལ་པོ་མིང་དུ་བཏགས་པ་ཡིན། །འགྲོ་བ་ཁ་ལོ་
སྙོམས་པ་ལ། །སྲོང་བཙན་མིང་དུ་བཏགས་པ་ཡིན། །བློ་ལ་གང་ཕན་བཤད་པ་ལ། །གདམས་ངག་མིང་
དུ་བཏགས་པ་ཡིན། །བརྗེད་ཐོ་ཤུལ་དུ་བཞག་པ་ལ། །བཀའ་བརྒྱུད་མིང་དུ་བཏགས་པ་ཡིན། །འགྲོ་བ་
དང་བ་འདྲེན་པ་ལ། །གཙུག་ལག་མིང་དུ་བཏགས་པ་ཡིན། །རྣམ་རྟོག་རང་སར་གྲོལ་བ་ལ། །སངས་
རྒྱས་མིང་དུ་བཏགས་པ་ཡིན། །འགྲོ་བ་ལམ་དུ་འཛུད་པ་ལ། །དམ་ཆོས་མིང་དུ་བཏགས་པ་ཡིན། །བྱར་
མེད་བློ་ལ་སྦྱོར་བ་ལ། །དགེ་འདུན་མིང་དུ་བཏགས་པ་ཡིན། །རྩོལ་མེད་རང་ལུགས་གནས་པ་ལ། །བྱར་
མེད་མིང་དུ་བཏགས་པ་ཡིན། །ཐ་མལ་རྟོག་པ་བསྒྱུར་བ་ལ། །བསྐྱེད་རིམ་མིང་དུ་བཏགས་པ་ཡིན། །བློ་
ཡི་འཁྲིད་ཐབས་སྣ་ཚོགས་ལ། །ཆོས་སྤྱོད་མིང་དུ་བཏགས་པ་ཡིན། །རྩ་བྲལ་ནང་དུ་ཤེས་པ་ལ། །གོ་བ་
མིང་དུ་བཏགས་པ་ཡིན། །དོན་གོ་གཅིག་ལས་མེད་པ་ལ། །ཉག་གཅིག་མིང་དུ་བཏགས་པ་ཡིན། །དུ་
མ་ ངོ་བོ་གཅིག་ པ་ལ། །ཆོས་ སྐུ་ མིང་དུ་བཏགས་པ་ཡིན། །དག་སྣང་ལྷ་རུ་གསལ་བ་ལ། །ལོངས་སྐུ་མིང་
དུ་བཏགས་པ་ཡིན། །སྣ་ཚོགས་ཐབས་ཀྱིས་འདྲེན་པ་ལ། །སྤྲུལ་སྐུ་མིང་དུ་བཏགས་པ་ཡིན། །རྟེན་མེད་
-404 -



ཞལ་གདམས་ཟབ་དོན་ཆུང་ཚོའི་སྐོར།
རང་སོ་ཟིན་པ་ལ། །མངོན་འགྱུར་མིང་དུ་བཏགས་པ་ཡིན། །བཏགས་པ་ཐམས་ཅད་མིང་ཡིན་གྱིས། །
མིང་གི་འཛིན་པ་མེད་པར་ཞོག །བསམ་པ་ཐམས་ཅད་བློ་ཡིན་གྱིས། །བློ་ཡི་བྱེད་པ་ཤིག་(༢༤ ༣བ)
ལས་ཞོག །ཞོག་ཅེས་བྱ་བ་ཚིག་ཡིན་གྱིས། །ཚིག་གི་འཛིན་པ་བོར་ལས་ཐོང་། །ཐོང་ཞེས་བྱ་བ་བློ་ཡིན་
གྱིས། །བློ་ཡིས་བྱེད་པ་དབྱིངས་སུ་སྦོས། །སྦེད་ཅེས་བྱ་བ་བཟང་རྟོག་ཡིན། །བཟང་ངན་མེད་པ་ཁད་དེ་
བ། །གབ་སྦས་མེད་པར་ལྷང་ངེ་བ། །འགྲོ་འོང་མེད་པར་ས་ལེ་བ། །སྤང་བླང་མེད་པར་ལྷུག་གེ་བ། །
ཕྱོགས་རིས་མེད་པར་ཕྱལ་ལེ་བ། །བཏང་བཟུང་མེད་པར་ཆི་ལེ་བ། །གསལ་འགྲིབ་མེད་པར་ལྷན་ནེ་
བ། །བརྗེད་ཡེངས་མེད་པར་ཐུག་རེ་པ། །བཏང་བཞག་མེད་པར་ཝལ་ལེ་བ། །བློ་ལས་འདས་པའི་ཡུལ་
ལ་ལྟོས། །ཚིག་ལས་འདས་པའི་དོན་ལ་ལྟོས། །བཟང་ངན་མེད་པའི་རྒྱུ་ལ་ལྟོས། །ཕྱི་ནང་མེད་པའི་
སེམས་ལ་ལྟོས། །ཕོ་མོ་མེད་པའི་ཡིད་ལ་ལྟོས། །གཉིས་འཛིན་བྲལ་བའི་དོན་ལ་ལྟོས། །དོན་ཞེས་བྱ་བ་
བློ་ལས་འདས། །འདས་པའི་ རྗེས་སུ་མ་འབྲང་བར། །བློ་ཚིག་ བྲལ་བའི་ངང་ལ་ལྟོས། །བལྟས་པས་
མཐོང་བའི་ཡུལ་མེད་ཀྱིས། །མ་བལྟས་བཞག་པས་ཆོས་ཉིད་མཐོང་། །མ་བསྒྲུབས་བཞག་པས་སེམས་
ཉིད་འགྲུབ། །མ་བཟུང་ལྷོད་པས་རང་སར་གྲོལ། །དེ་ལྟར་མཐོང་བའི་གང་ཟག་ལ། །འཁོར་འདས་
གཉིས་སུ་ངས་མ་མཐོང་། །དགེ་སྡིག་གཉིས་སུ་ངས་མ་མཐོང་། །བཟང་ངན་གཉིས་སུ་ངས་མ་མཐོང་། །
རྟག་ཆད་གཉིས་སུ་ངས་མ་མཐོང་། །ཕོ་མོ་གཉིས་སུ་ངས་མ་མཐོང་། །བདེ་སྡུག་གཉིས་སུ་ངས་མ་
མཐོང་། །ཡིན་མིན་གཉིས་སུ་ངས་མ་མཐོང་། །ཉེ་རིང་གཉིས་སུ་ངས་མ་མཐོང་། །མཐོ་དམན་གཉིས་སུ་
ངས་མ་མཐོང་། །གསལ་འགྲིབ་གཉིས་སུ་ངས་མ་མཐོང་། །མཐོང་བ་མེད་པའི་ངང་ཉིད་ལས། །སྣ་ཚོགས་
ཤར་བའི་རང་བཞིན་ལ། །སྣ་ཚོགས་འགག་པ་མེད་པར་ཞོག །སྣ་ཚོགས་འཛིན་པ་བྲལ་བར་ཞོག །སྣ་
ཚོགས་སྤང་བླང་མེད་པར་ཞོག །སྣ་ཚོགས་འཛིན་བྲལ་ཆོས་སྐུ་ཡིན། །མ་འགགས་(༢༤ ༤ན)གསལ་བ་
ལོངས་སྐུ་ཡིན། །སྣ་ཚོགས་གྲོལ་བ་སྤྲུལ་སྐུ་ཡིན། །ཐ་མལ་རྟོག་མེད་ཆོས་ཉིད་ཡིན། །ཆོས་ཉིད་འདོད་པ་
ཐ་མལ་ཡིན། །བློ་ལས་འདས་པ་དེ་ཉིད་ཡིན། །འདོད་པ་བྲལ་ན་དོན་དང་ཕྲད། །གཉིས་འཛིན་གྲོལ་ན་
གནས་སུ་བརྟོལ། །སྤང་བླང་མེད་ན་དངོས་གྲུབ་ཐོབ། །འགྲོ་དོན་བྱེད་ན་ཕྲིན་ལས་རྫོགས། །བློ་ཐག་ཆོད་
- 405 -



མ་ཎི་བཀའ་འབུམ།
ན་འགྲོ་སར་ཕྱིན། །ཕྱིན་པ་མེད་ན་བརྟོལ་པ་ཡིན། །དེ་ལྟ་བུ་ཡི་གང་ཟག་ལ། །རིག་པ་ཐམས་ཅད་རང་
རིག་ཡིན། །ཤེས་པ་ཐམས་ཅད་རང་ཤེས་ཡིན། །གྲོལ་བ་ཐམས་ཅད་རང་གྲོལ་ཡིན། །གསལ་བ་ཐམས་
ཅད་རང་གསལ་ཡིན། །སྟོང་པ་ཐམས་ཅད་རང་སྟོང་ཡིན། །འདུག་པ་ཐམས་ཅད་རང་འདུག་ཡིན། །གནས་
པ་ཐམས་ཅད་རང་གནས་ཡིན། །བདེ་བ་ཐམས་ཅད་རང་བདེ་ཡིན། །སྡུག་བསྔལ་ཐམས་ཅད་རང་སྡུག་
ཡིན། །ཐམས་ཅད་རང་གི་རང་སྣང་ཡིན། །བསྒོམ་རྒྱུ་མེད་པས་བསམ་རྒྱུ་མེད། །རྒྱུད་ལ་སྦྱར་མེད་ཡེངས་
སུ་མེད། །བཞག་རྒྱུ་མེད་པས་བཏང་རྒྱུ་མེད། །བརྗེད་རྒྱུ་མེད་དེ་ནོར་རྒྱུ་མེད། །ཡེ་ཤེས་ལ་ནི་རྒྱུན་ཆད་
མེད། །ཏིང་ངེ་འཛིན་ལ་ཐུན་མཚམས་མེད། །དམིགས་པ་ལ་ནི་བཏང་བཟུང་མེད། །རྣམ་རྟོག་ལ་ཡང་
བཟང་ངན་མེད། །ཡིད་ཀྱི་ཡུལ་ལ་ཕྱི་ནང་མེད། །དངོས་པོ་མེད་ལ་ཕོ་མོ་མེད། །རེ་དོགས་བྲལ་བས་
སྐྱོན་རྣམས་བྲལ། །འདོད་པ་མེད་པས་ཐོབ་པ་མེད། །རྩོལ་བ་མེད་པས་ལམ་སྐྱོན་སངས། །འབྲས་བུ་ལ་
རེ་བ་མེད་པས་སངས་རྒྱས་ཀྱི་འདོད་པ་ཞིག་བསམ་བརྗོད་བློ་ལས་འདས་པས་སྨྲ་བའི་ངག་དང་བྲལ་
ལོ། །དེ་ལྟར་རང་དབང་ཐོབ་ཙམ་ན། བརྒྱུད་པ་རང་གིས་ཟིན། གྲོལ་ཆ་ནང་ནས་རྙེད། གཟུང་འཛིན་
མཚན་མ་ཞིག །སྣང་སྲིད་བཀའ་བརྒྱུད་དུ་ཤར། བྱེད་སྤྱོད་ཆོས་སྤྱོད་དུ་གྲོལ། །མཐོང་གྲོལ་སྐུ་གསུམ་དུ་
བྱོན། །ཡེ་ཤེས་ནང་ནས་བརྟོལ། ཉོན་མོངས་རང་སར་དག །དད་གུས་རང་ལ་ཚུད་དོ། །འཁོར་(༢༤ ༤བ)
འདས་ཀྱི་རྩ་བ་རང་རིག་ཏུ་ཤེས། སྐྱིད་སྡུག་གསལ་འདེབས་སུ་ཤེས། བདག་འཛིན་ཆོས་སྐུར་གྲོལ།
གཞི་མཐོང་བས་ལྟ་བ་མེད། རྩོད་ཆོད་པས་བསྒོམ་རྒུ་མེད། རང་ས་ཟིན་པས་སྒྲུབ་རྒྱུ་མེད། སེམས་ངོ་
ཤེས་པས་སངས་རྒྱས་མེད་དོ། །དེ་ཤེས་རབ་ཀྱི་རང་བརྡོལ་དུ་བྱོན་པ་ཝལ་ལོ་རྗེས་མེད་དུ་འདུག་པ།
སྣ་ཚོགས་འགག་མེད་དུ་གྲོལ་བ། ཚོར་བ་རྗེས་མེད་དུ་སངས་པ། རིག་པ་བརླིང་པར་ཆགས་པ། ཆོས་སྐུ་
གཅེར་མཐོང་དུ་ཤར་བ། རིག་པ་རྐྱང་འདེད་དུ་འདུག་པ། གཉིས་མེད་གཉིས་སུ་མེད་པའི་སྐུ། །རང་
སྣང་ཆེན་པོའི་ངང་ལ་འདུས་སོ། །རང་བྱུང་ཡིན་པས་ལྷུན་གྲུབ་ཏུ་བྱུང་། རང་དངས་ཡིན་པས་གཏིང་
གསལ་སུ་ཤར། རང་སྣང་ཡིན་པས་འོད་གསལ་དུ་སྣང་
། རང་རིག་ཡིན་པས་ཆོས་སྐུར་བྱུང་
། རང་གྲོལ་
ཡིན་པས་ཟངས་ཐལ་དུ་བྱུང་ངོ༌། །དེ་ཡང་རང་གིས་མ་བྱས་པར་གཞན་བྱེད་དམ། རང་ལ་བསམ་དུ་མེད་
- 406 -



ཞལ་གདམས་ཟབ་དོན་ཆུང་ཚོའི་སྐོར།
པར་ གཞན་ལ་མཚོན་དུ་རྙེད་དམ། རང་མ་རིག་པར་སེམས་ཅན་ཐུལ་ལམ། འདུ་འབྲལ་མེད་ པས་
བཙལ་བས་རྙེད་དམ། ཕྱིན་པ་མེད་པར་འདས་པས་ཟིན་ནམ། དངོས་པོ་མེད་པས་ལག་ཏུ་ལོངས་སམ།
བསྟན་དུ་མེད་པས་མིག་གིས་མཐོང་ངམ། ད་ལྟ་རང་ལ་ཡོད་པའི་སྟེང་ལ་འཚོལ་ལམ། གསལ་བའི་སྟེང་
ལ་སྟོན་ནམ། གྲོལ་བའི་སྟེང་ན་ཤིག་གམ། དག་པའི་སྟེང་ལ་འཁྲུད་དམ། ངོམས་པའི་སྟེང་ལ་འཐུང་ངམ།
བགྲངས་པའི་སྟེང་ལ་ཟའམ། དྲོས་པའི་སྟེང་ལ་གོན་ནམ། ཤེས་པའི་སྟེང་ལ་ཐོས་སམ། དེ་ལྟར་སེམས་
ལ་རྒྱུ་རྐྱེན་བྲལ་བས་རྩོལ་སྒྲུབ་ཀྱི་བློ་དང་བྲལ། དངོས་མེད་ལ་གཉེན་པོས་བཅོས་སུ་འདུག་གོ །ཡོད་
མེད་ཀྱི་སྣང་བ་མ་མཐོང་བས། རྟག་ཆད་ཀྱི་ཟུག་རྔུ་རང་སར་དག །གཉིས་འཛིན་རང་སར་གྲོལ་བས་རེ་
དོགས་ཀྱི་མཐའ་སངས། ཞེན་འཛིན་ནང་ནས་གྲོལ་བས་སྐྱེ་མེད་རང་ས་ཟིན། རྟོག་འཛིན་ནང་(༢༤ (ན)
ནས་ཐེངས་པས། དགྲ་བགེགས་རང་སར་ཐུལ་ལོ། །དེ་ལྟར་རིག་པ་རྒྱ་ཡན་གཉེན་པོ་མེད་པ་ལ་ཡེ་ཤེས་
རང་སྣང་གི་སྤྱོད་པ་ཟེར་བ་ཡིན་ནོ། ། རྟོག་མེད་ རང་ལུགས་ལ་སྤང་བླང་མེད་པ་ཟེར་བ་ཡིན་ནོ། །ཡེ་
ཤེས་ནང་ནས་ཤར་བ་ལ། རྣམ་རྟོག་རང་གྲོལ་ཟེར་བ་ཡིན་ནོ། །ཡིན་མིན་བློ་ལས་འདས་པ་ལ། དགག་
སྒྲུབ་དང་བྲལ་བ་ཟེར་བ་ཡིན་ནོ། །འབད་རྩོལ་ངོས་ཟིན་པ་ལ། ཆོས་ཉིད་ཀློང་རྡོལ་ཟེར་བ་ཡིན་ནོ། །
ལྷུན་གྲུབ་སྐྱེ་བ་མེད་པ་ལ། འབྲས་བུ་རང་ཤར་ཟེར་བ་ཡིན་ནོ། །དེ་ལྟར་གོ་བ་དང་རྟོགས་པ་དུས་མཉམ།
ཤེས་པ་དང་ གྲོལ་བ་དུས་མཉམ། གསལ་བ་དང་མཐོང་བ་དུས་མཉམ། འབྱར་བ་ དང་ རེག་པ་དུས་
མཉམ། བརླན་པ་དང་གཤེར་བ་དུས་མཉམ་མོ། །དེ་ལྟར་ཤེས་པའི་གང་ཟག་གིས། ལྟ་བ་ལ་ ཕྱོགས་
རིས་མེད་ཀྱིས་ནམ་མཁའ་གོན། བསྒོམས་པ་ལ་གསལ་འགྲིབ་མེད་ཀྱིས་ཉི་མ་ཁུར། སྤྱོད་པ་ལ་ཐོག་
རྡུགས་མེད་ཀྱིས་རླུང་ལ་ཞོན། འབྲས་བུ་ལ་བླང་དོར་མེད་ཀྱིས་གསེར་གླིང་དུ་སྡོད། དེ་ལྟར་རྟོགས་པའི་
གང་ཟག་ལ། ལྟ་བ་ལ་བལྟ་རྒྱུ་གདའ་ཡེ། སྒོམ་པ་ལ་བསྒོམ་རྒྱུ་གདའ་ཡེ། སྤྱོད་པ་ལ་སྤྱོད་རྒྱུ་གདའ་ཡེ།
འབྲས་བུ་ལ་སྒྲུབ་རྒྱུ་གདའ་ཡེ། རིག་པ་གཤིས་ཐོག་ཏུ་སྐྱོལ། མཚན་མ་རང་གྲོལ་དུ་ཐོང་། ཕྱི་ནང་གི་
འཛིན་པ་ཤིག །བཟང་ངན་གྱི་བླང་དོར་སྤོངས། ཆགས་ཞེན་གྱི་འཛིན་པ་ཁྲོལ། བཟང་འདོད་ཀྱི་ང་རྒྱལ་
ཆོག །འགྲན་སེམས་ཀྱི་ཕྲག་དོག་བཤོལ། ཞེ་སྡང་གི་མེ་ཆེན་སོད། གཏི་མུག་གི་མ་རིག་པ་སེངས། བྱར་
པ 407 -



མ་ཎི་བཀའ་འབུམ།
མེད་ཀྱི་ངང་ལ་ཡེངས་མེད་དུ་ཞོག །གཉིས་འཛིན་གྱི་བློ་ནམ་མཁའི་དབྱིངས་སུ་རྒྱས་ཐོབ། དོན་ལ་
བསྒོམ་རྒྱུ་མེད་ཀྱི་རིག་པ་རང་སར་ཞོག །དེ་ལྟ་བུའི་གང་ཟག་གིས་བསྐྱེད་རིམ་བསྒོམས་ན་སྣང་སྲིད་ལྷ་
རུ་བསྒྱུར། རྫོགས་རིམ་དྲན་ན་གཉིས་འཛིན་མཚན་མ་ཤིག །ཟུང་འབྲེལ་འདོད་ན་བར་སྣང་འཇའ་ཚོན་
ལྟོས། །དོན་གོ་མཐོང་ན་ཐ་མལ་ཆོས་མེད་སྡོད། །མ་མཐོང་(༢༤ ༥བ)བལྟ་བར་འདོད་ན་བླ་མ་བཀའ་
བརྒྱུད་སྟེན། །ཆོས་སྤྱོད་བྱེད་ན་རང་འདོད་ཞེན་པ་སྤོངས། །མི་འཇིགས་གོ་ཆ་འདོད་ན་སྒོ་གསུམ་ལྷ་རུ་
སྒྱུར། །གཞན་དོན་བྱེད་ན་འགྲོ་ལ་ཕན་སེམས་བསྐྱེད། །རང་དོན་བསྒྲུབས་ན་འདུ་འཛི་གཡེང་བ་སྤོངས། །
དགྲ་བགེགས་འདུལ་ན་རྩ་བྲལ་སྙིང་རྗེ་བསྐྱེད། །ཕྱི་མ་བདེ་འབྲས་འདོད་ན་ད་ལྟ་དཀའ་བ་སྤྱོད། །འགྲོ་བ་
དབང་དུ་སྡུད་ན་བདག་པས་གཞན་གཅེས་གྱིས། །སྒྱིད་སྙོམས་ངང་ལ་ལས་ན་མི་རྟག་འཆི་བ་སྒོམས། །
ཆགས་ཞེན་འཛིན་པ་བྱུང་ན་རྨི་ལམ་སྒྱུ་མ་ལྟོས། །བར་ཆད་བདུད་ཀྱིས་བྲེད་ན་རང་སེམས་གཏན་ལ་ཕོབ། །
ཆོས་བཞིན་བྱེད་ན་ཆོས་མིན་ཐམས་ཅད་སྤོངས། །ང་དང་འགྲོགས་ཀྱང་དེ་ལས་མེད། །ང་དང་བྲལ་ཡང་དེ་
ལས་མེད། །སངས་རྒྱས་གཞན་དང་མཇལ་ཡང་དེ་ལས་མེད་ཅེས་རྒྱལ་པོས་དགོངས་པ་མངོན་དུ་ཕྱུང་
བས། དུས་དེ་ཉིད་དུ་རྗེ་འབངས་ཐམས་ཅད་ཆོས་ཉིད་རང་ཤར་རང་གྲོལ་ཆེན་པོའི་ཀློང་དུ་འབད་པ་
དང་རྩོལ་བ་མེད་པར་གྲོལ་ལོ། །དུས་དེ་ཉིད་དུ་བདེ་སྡུག་ལ་སྤང་བླང་མེད། འཁོར་འདས་ལ་བཟང་ངན་
མེད། འདི་ཕྱི་ལ་འདམ་ཁ་མེད་པར་འཕགས་པ་རྣམས་ཀྱི་ཞལ་མཐོང་བྱ་མཐོང་བྱེད་མེད་པར་མི་ལ་མི་
བལྟ་བ་བཞིན་དུ་གཟིགས་སོ། །དེར་ཐམས་ཅད་རིག་པ་རང་གསལ་གྱི་དགོངས་པ་ལ་བཞག་བྱ་བཞག་
བྱེད་མེད་པར་གནས་པར་གྱུར་ཏེ། ལྷ་སྲས་རྗེས་སུ་ཡིད་རང་སྟེ། ཕྱི་ནང་གི་མཆོད་པས་རྒྱལ་པོ་མཉེས་
པར་མཛད་ནས། དྲིན་དུ་གཟོ་ཞིང་བླ་མར་ཁུར་ཡང་འཛིན་པ་མི་མངའོ། །དེ་ནས་རྒྱལ་པོ་དར་ཅིག་
དགོངས་པ་བཞུགས་ནས་ཅི་ཡང་མི་གསུང་བར། དེ་ནས་སྤུན་བར་སྣང་ལ་ཁྲོལ་ཁྲོལ་མཛད་ནས། ཨ་སཾ་
རྒྱལ་སྲས་ཆེན་པོ་ལགས། ལན་ཅིག་དུས་ཀྱི་ཐ་མ་ལ། །ང་ཡི་ལྷ་སའི་གཞི་མ་འདི་ཡང་ནི། །ཉ་འདྲ་སྦལ་
འདྲ་ལྕོང་འདྲ་པིར་ཡང་འདྲ། །རིམ་པ་བཞིན་དུ་ཆུ་ཡིས་སྤྱོད་པར་བྱེད། །ཉ་འདྲ་རྒྱལ་བའི་ཡུམ་གྱི་རང་
བཞིན་ཡིན། །རས་བྲིས་ ཕྱོགས་བཅུའི་ (༢༤༦ན)སངས་རྒྱས་དངོས་དང་འདྲ། །རྒྱལ་བས་རྒྱལ་བའི་
- 408 -



ཞལ་གདམས་ཟབ་དོན་ཆུང་ཚོའི་སྐོར།
ཞབས་ཏོག་བྱེད་པ་ཡིན། །ཉ་འདྲའི་ཁ་རུ་སེམས་ཅན་སུས་འོང་བ། །རྒྱལ་བའི་ཡུམ་ལ་རེག་དང་ཁྱད་
པར་མེད། །དེ་ཡང་སྔར་དུ་སྦྱངས་པ་སོང་བ་ཡིས། །འཁོར་བའི་སྡུག་བསྔལ་མཐའ་རུ་ཕྱིན་པ་ཡིན། །
འབད་པ་དོན་ཅན་ཡིན་ནོ་བོད་འབངས་རྣམས། །རྡོའམ་སའམ་འཇིམ་པ་བྱེ་སྒོང་ཙམ། །གང་གིས་དེའི་
ཕྱོགས་སུ་སྤུང་བྱེད་པ། །སངས་རྒྱས་རྣམས་ལ་སྨན་པ་བྱས་པ་ཡིན། །དེ་ཡང་དགེ་བའི་ལམ་དུ་ཚུད་པ་
ཡིན། །ང་ཡི་རིགས་ཅན་རྣམས་ལ་བསྐུལ་པའི་ཚེ། །ཉ་འདྲའི་དུས་སུ་ཀྲོག་ལྟར་སྒྲོན་པ་ཡིན། །སྦལ་
འདྲའི་དུས་ སུ་ཞུ་ལྟར་བསྐོན་པ་ཡིན། །ལྕང་འདྲའི་དུས་སུ་གདན་ལྟར་འདིངས་པ་ཡིན། །པིར་འདྲའི་
དུས་ སམ་ གཟུགས་སུ་འགྱུར་ཙམ་ན། །རྒྱ་ཆེན་མཆོད་པ་དཔག་མེད་བཤམས་ནས་ནི། །མོས་གུས་
གསོལ་བ་བཏབ་པ་གཅེས་པ་ཡིན། །དེ་ལྟར་བྱས་ན་ཅུང་ཞིག་གནས་པར་འགྱུར། །ནང་གི་ལྷ་རྣམས་
གསོས་ན་ཕྱི་ཡི་རགས་ལ་ཕན། །ཕྱི་ཡི་ རགས་རྣམས་གསོས་ན་ནང་གི་ལྷ་རྣམས་རྒྱས། །མཆོད་པ་
བཤམས་ཤིང་གསོལ་བ་བཏབ་པ་ན། །བོད་འབངས་བསམ་པ་ཐམས
འབངས་བསམ་པ་ཐམས་ཅད་འགྲུབ་པར་འགྱུར། །དུས་ཀྱི་
ཐོ་མ་སྡིག་སྤྱོད་མང་མོས་ཀྱང་། །ང་ཡི་ལྷ་ས་མཐོང་ཐོས་རེག་པ་ཡིས། །འགྲོ་བ་ཕལ་ཆེར་འཁོར་བའི་
གནས་ལས་ཐར། །དེ་ཡང་འཕགས་པ་རྣམས་ཀྱི་ཐུགས་རྗེ་སྟེ། །ང་ཡི་བོད་འབངས་རྣམས་ཀྱི་བསོད་
ནམས་ཡིན། །དེ་ཕྱིར་ང་ཡི་གདུལ་བྱ་ཕོ་མོ་ཀུན། །རྩོལ་བ་མ་ཞན་སྙིང་སྟོབས་བསྐྱེད་མཛོད་ལ། །ང་ཡི་
ར་ས་མཐོང་ཐོས་རེག་པར་མཛོད། །སྐྱོན་རྣམས་གང་ཞིག་སེལ་བར་འདོད་པ་དང་། །ཡོན་ཏན་གང་ཞིག་
བསྒྲུབ་པར་འདོད་པ་ཡིས། །ང་ཡི་ར་སའི་ཞབས་ཏོག་མོས་བྱས་ན། །བསམ་པ་ཐམས་ཅད་ཡིད་བཞིན་
འགྲུབ་པར་འགྱུར། །ཇི་ལྟར་འདོད་པ་རྒྱལ་བ་རྣམས་ལ་ཞུས། །ཞེས་སྲས་ལ་བཀའ་སྩལ་པས། སྲས་
ཀྱིས་ཀྱང་ར་ས་(༢༤ ༦བ)དུས་ལན་ཅིག་ཆུས་ཉེན་ནས་གསོ་དགོས་པར་དགོངས་ཏེ། ཞབས་ཏོག་བྱ་
ཐབས་དང་དཀོར་ནོར་ཡང་མང་དུ་སྦས་སོ། །འདིའི་ཕྱི་མོ་རྣམས་གཏེར་དུ་བཞུགས་སུ་གསོལ་ནས་ཡོད་
དོ། །འདིའི་སྐོར་རྣམས་གནོད་སྦྱིན་ན་ག་ཀུ་བེ་རའི་བརླ་གཡས་པ་ནས། །རྗེ་བཙུན་ཤཱཀྱ་བཟང་པོས་
གཏེར་ནས་ཕྱུང་སྟེ། བླ་མ་ལྷ་རྗེ་དགེ་འབུམ་ལ་གནང་ངོ་།
བ་
- 409 -



མ་ཎི་བཀའ་འབུམ།
རྒྱལ་པོ་ཡབ་ཡུམ་ཐུགས་ཀར་ཐིམ་ལུགས་བཞུགས་སོ། །
ཨོཾ་མ་ཎི་པདྨེ་ཧཱུཾ། ཐུགས་རྗེའི་བདག་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་
ལོ། །བྱང་ཕྱོགས་ཁ་བ་ཅན་གྱི་རྒྱལ་ཁམས་ལ་བཀའ་དྲིན་ཆེ་བ་ཆོས་སྐྱོང་བའི་རྒྱལ་པོ་སྲོང་བཙན་སྒམ་
པོ་ལ་བློ་རབ་འབྲིང་ཐ་མ་གསུམ་གྱི་སྣང་བ་ལ། དང་པོ་སྐུ་འཁྲུངས་པའི་ཚུལ་གསུམ། བར་དུ་མཛད་
པའི་ཚུལ་གསུམ། ཐ་མ་སྐུ་གཤེགས་པའི་ཚུལ་གསུམ་ལས། བློ་རབ་ཀྱི་སྣང་བ་ལ་ཤར་ཕྱོགས་མེ་ཏོག་
པདྨའི་གླིང་དུ་མཁའ་འགྲོ་མ་རྣམས་ཀྱིས་རོལ་མོའི་སྒྲ་དང་བཅས་ནས་སྤྱན་དྲངས་པར་མཐོང་ངོ༌། །
འབྲིང་རྣམས་ཀྱི་སྣང་ངོ་ལ། ཡི་དམ་གྱི་ལྷའི་ཐུགས་ཀར་ཐིམ་པར་བསྟན་པ་ནི། དཔྱིད་ཟླ་ར་བ་ཉའི་ཉིན་
པར་རྒྱལ་པོའི་ཞལ་ནས་ཇོ་མོ་རྣམས་དང་བློན་པོ་རྣམས་འདིར་འདུས་ཤིག་གསུངས་ནས། གློ་འབུར་
བྱང་གི་འཕགས་པའི་དྲུང་དུ། རྒྱལ་པོ་དབུས་སུ་བཞུགས། ལྷ་གཅིག་ཁྲི་བཙུན་གཡས་སུ་བཞུགས། ལྷ་
གཅིག་ཀོང་ཇོ་གཡོན་དུ་བཞུགས། མོང་བཟའ་ཁྲི་ལྕམ་རྒྱལ་པོའི་སྐུ་རྒྱབ་ཏུ་བཞུགས། བློན་པོ་སྣ་ཆེན་པོ་
མགོ་ནང་དུ་ བྱས་ རྐང་པ་ཕྱིར་བཞག །ལག་ པ་ གཉིས་སྒོའི་སྐྱེའུ་གཉིས་ལ་བརྒྱངས། གློ་ལ་ རལ་གྲི་
བཏགས་ཡོད་པ་ལ། དེའི་དུས་སུ་རྒྱལ་པོ་ཞལ་ཕྱིར་ལོག་མཛད་ནས། སྣ་ཆེན་པོ་ལ་སང་ནང་པར་བོད་
ཀྱི་བློན་པོ་དང་བོད་འབངས་རྣམས་ངེད་ཀྱིས་རྒྱལ་པོའི་ཞལ་མ་མཐོང་ཟེར་ནས་འོང་གིས། དེ་རྣམས་ལ་
ངའི་ཡི་དམ་ཐུགས་རྗེ་ཆེན་པོ་དང་། ཇོ་བོ་ཤཱཀྱ་གཉིས་ལ་ཕྱག་དང་(༢༤ ༧ན)མཆོད་པ་གྱིས། ཕྱི་མ་
སངས་རྒྱས་ཐོབ་ཀྱིས་བོད་འབངས་རྣམས། །དད་པས་ཀུན་ནས་སློང་ལ་གསོལ་བ་ཐོབ། །བྱིན་རླབས་
ཚེ་འདིར་འོང་གིས་བོད་འབངས་རྣམས། །འཆི་བ་བསམས་ན་ཅིས་ཀྱང་དགོས་པ་མེད། །ཡིད་ལ་དྲན་
པར་ གྱིས་ཤིག་བོད་འབངས་རྣམས། །ནོར་ནི་སྒྱུ་མ་ཡིན་ཕྱིར་དངོས་པོ་མེད། །དངོས་པོ་ཆོག་ཤེས་
མཛོད་ཅིག་བོད་འབངས་རྣམས། །གསུངས་སོ། །དེ་ནས་ལྷ་གཅིག་ཁྲི་བཙུན་ཞལ་ཕྱིར་ལོག་གཟིགས་
ནས། ཇོ་བོ་རྨོང་བཟའ་ཁྲི་ལྕམ་བོས་ནས་འདི་སྐད་ཅེས་གསུངས་སོ། ། སང་ནང་པར་བོད་ཀྱི་བློན་པོ་བློ་
- 410 -



ཞལ་གདམས་ཟབ་དོན་ཆུང་ཚོའི་སྐོར།
ཉེ་བ་རྣམས་ན་རེ། ངེད་ལྷ་གཅིག་ཁྲི་བཙུན་རང་མ་མཇལ་ཟེར་ནས་འོང་གིས། དེ་ལ་ངའི་ལྷ་ཐུགས་རྗེ་
ཆེན་པོ་ལ་ཕྱག་འཚལ་ན། འགྲོ་བ་ཀུན་གྱི་བསམ་པ་ཡིད་བཞིན་དུ་འགྲུབ། ད་ལྟ་རང་ལ་མོས་གུས་བྱེད་
པ་རྣམས། །ཕྱིས་ནས་དམ་པའི་ཆོས་ལ་འཁོད། །རང་ལ་ལན་ནོ་བོད་འབངས་རྣམས། །ཚེ་འདིའི་སྙན་
གྲགས་བསོད་ནམས་དང་། །ཕྱི་མར་ངེས་པའི་འཆི་ཆོས་རྣམས། །གང་གླགས་གང་ཆེ་མ་ལྟ་བར། །ཐུགས་
རྗེ་ཆེན་པོ་སྒྲུབས་ཤིག་བོད་འབངས་རྣམས། །བདག་གིས་བརྩིགས་པའི་མཁར་དཔེ་རུ། །དུས་གཏན་
དུ་བསྡད་དབང་མི་འོང་བས། །དགོས་མེད་མཁར་ལེན་མ་བྱེད་པར། །དབེན་པར་སྒོམས་དང་བོད་
འབངས་རྣམས། །ཡི་དམ་ཐུགས་ རྗེ་ ཆེན་པོ་སྒྲུབས། །སྙིང་ པོ་ ཡི་གེ་དྲུག་པ་ཟློས། །བོད་འབངས་ཡི་དམ་
ལྷ་སྐལ་ཡིན། །མོས་པས་སྒྲུབས་ཤིག་བོད་འབངས་རྣམས། །བྱིན་རླབས་ རང་ གི་ མོས་ པས་ འབྱུང་
། །ཐེ་
ཚོམ་མེད་པར་གུས་པར་གྱིས། ཁོང་གི་བྱིན་གྱིས་རློབས་པར་ངེས། །གསོལ་བ་ཐོབ་ཅིག་བོད་འབངས་
རྣམས། །གསུངས་སོ། །དེ་ནས་ལྷ་གཅིག་ཀོང་ཇོ་ཡང་ཞལ་ཕྱིར་ལོག་མཛད་ནས། མོང་བཟའ་ཁྲི་ལྕམ་
ལ་སང་ནང་པར་ཙ་ན་བོད་ཀྱི་བློན་འབངས་རྣམས་ན་རེ། ངེད་ལྷ་གཅིག་ཀོང་ཇོ་དང་མ་མཇལ་ཟེར་ནས་
འོང་བས། ངའི་ ལྷ་ཐུགས་རྗེ་ཆེན་པོ་ལ་ མོས་ གུས་ གྱིས་ལ་གསོལ་བ་(༢༤ ༧བ)ཐོབ། བྱིན་རླབས་ཚེ་
འདིར་འབྱུང་གིས་བོད་འབངས་རྣམས། །དད་དང་བརྩོན་འགྲུས་ཡོན་ཏན་ཀུན་གྱི་གཞི། །མཆོག་ཏུ་གཅེས་
པ་ཡིན་ནོ་བོད་འབངས་རྣམས། །ཕོ་མོ་རང་མདོ་ཆེ་ཆུང་ད་རེས་ཤེས། །མི་ལུས་སྟོང་ཟད་མ་བྱེད་བོད་
འབངས་རྣམས། །འཇིག་ རྟེན་འདི་ནི་སྒྱུ་མའི་བསླུ་བྲིད་ ཡིན། ། ཚེ་ འདིར་ ཆོས་ ལ་ འཁོད་ ཅིག་ བོད་
འབངས་རྣམས། །སོ་ནམ་ ས་ ལ་ བྱས་ན་ ལྟོགས་དོགས་མེད། །ལྟོ་ རྒྱབ་ཞོར་ ལས་ འབྱུང་གིས་བོད་
འབངས་རྣམས། །བློ་སྙིང་བྲང་གསུམ་དམ་ པའི་ ཆོས་ལ་གཏོད། །འདི་ ལས་ འབུབ་པ་མེད་དོ་བོད་
འབངས་རྣམས། །གསུང་ངོ༌། །དེ་ནས་རྒྱལ་པོས་ཕྱག་གཡས་པ་ཁྲི་བཙུན་ལ་རེག་པས་པདྨ་དཀར་པོ་
འདབ་མ་བརྒྱད་པ་ཅིག་ཏུ་གྱུར། ཕྱག་གཡོན་པ་ཀོང་ཇོ་ལ་རེག་པས། ཨུཏྤལ་སྔོན་པོ་འདབ་མ་བཅུ་དྲུག་
པ་ཅིག་ཏུ་གྱུར་ཏེ། རྒྱལ་པོ་ཡབ་ཡུམ་གསུམ་པོ་འོད་ཀྱི་གོང་བུ་གཅིག་ཏུ་གྱུར་ནས། དགུང་ལོ་བརྒྱད་ཅུ་
རྩ་བཞི་ལ་ཤིང་ཕོ་སྟག་གི་རྟ་པ་ཟླ་བའི་ཚེས་བཅུ་བཞི་ལ་ཡི་དམ་གྱི་ལྷ་བཅུ་གཅིག་ཞལ་གྱི་ཐུགས་ཀར་
བ 41 1 -



མ་ཎི་བཀའ་འབུམ།
ཐིམ་མོ། །དེ་ནས་བློན་པོ་སྣ་ཆེན་པོ་དང་། ཇོ་མོ་མང་བཟའ་ཁྲི་ལྕམ་གཉིས་ཀྱིས་སྨྲེ་སྔགས་མང་དུ་བཏོན་
ཏེ། རྒྱལ་པོ་ཡབ་ཡུམ་སྟངས་ཞན་ནོ། ཁ་བ་ཅན་གྱི་སེམས་ཅན་རྣམས་སུ་ལ་རེ། ཇི་ལྟར་བགྱི་ཞེས་ཟེར་
ཞིང་གསོལ་བ་བཏབ་པས་རྒྱལ་པོས་ཐུགས་ཕྱུང་བར་མཛད་ནས། ཨ་ཙ་མ། འདི་པ་མི་རྟག་པ་ལ་རྟག་
པར་འཛིན། མི་བདེན་པ་ལ་བདེན་པར་འཛིན་སྙམ་ནས། ཁ་བ་ཅན་གྱི་སེམས་ཅན་རྣམས་ལ་སྔར་སྐྱེས་
པ་རྣམས་མ་ཤི་བ་མེད་པ་དང་གཅིག །འདུས་བྱས་ཡིན་པས་འཆི་ངེས་པ་དང་གཉིས། ཚེ་སྐད་ཅིག་ཀྱང་
མི་སྡོད་པར་མྱུར་དུ་འཆི་བ་དང་གསུམ། ད་ལྟའི་སྤྱོད་པ་འདི་རྣམས་རྨི་ལམ་ལྟ་བུར་ཤེས་པར་གྱིས་ཤིག་
གསུང་ངོ༌། །ལྷ་གཅིག་ཁྲི་བཙུན་ནུ་མ་གཡས་ཕྱོགས་ནས་དབུ་ཉུག་མཛད་ནས། ཚེ་ལ་ངེས་པ་མེད་པས་
ནམ་འཆི་ཆ་མེད་པ་དང་གཅིག །འཆི་རྐྱེན་མང་བས་( ༢༤ ༨ན)ནམ་འཆི་ཆ་མེད་པ་དང་གཉིས། ལུས་ལ་
སྙིང་པོ་མེད་པས་ནམ་འཆི་ཆ་མེད་པ་དང་གསུམ་མོ། །ད་ལྟའི་གཟུགས་འདི་མེ་ལོང་ནང་གི་གཟུགས་
བརྙན་ལྟར་ཤེས་པར་གྱིས་ཤིག་གསུང་ངོ༌། །ལྷ་གཅིག་ཀོང་ཇོ་ནུ་མ་གཡོན་ཕྱོགས་ནས་དབུ་ཉུག་མཛད་
ནས། འཆི་བ་ལ་སོགས་པའི་ནོར་རྫས་ཀྱིས་མི་སྟོངས་པ་དང་གཅིག །འབྲེལ་བའི་གཉེན་གྱིས་མི་སྟོངས་
པ་དང་གཉིས། རང་ལུས་རྡོ་ཡིས་མི་སྟོངས་པ་དང་གསུམ་ཡིན་ནོ། །ད་ལྟར་གྱི་ལུས་འདི་སྒྱུ་མ་ལྟ་བུར་
ཤེས་པར་གྱིས་ཤིག་གསུང་ངོ༌། །སང་ནང་པར་ལན་ཅིག་ཙ་ན་རྒྱ་ནག་གི་དམག་ཅིག་འོང་ཉེན་ཡོད་
པས། དེའི་སྔོན་དུ་ངའི་ལྷ་ཤཱཀྱ་མུ་ནེ་དང༌། ལྷ་གཅིག་ཁྲི་བཙུན་གྱི་ལྟ་གཉིས་བརྗེས་ལ། དེའི་སྒོ་སོ་ཕག་
གིས་རྩིགས་བྱ་བ་ལ་སོགས་པ་མང་དུ་གསུངས་ཏེ་འདིར་མ་བྲིས་སོ། །དེ་ནས་བློན་པོ་སྣ་ཆེན་པོས། རྒྱལ་
པོ་ཡབ་ཡུམ་སྟངས་ཞན་ནོ། ཁྱེད་དེ་ལྟར་དུ་བཞུད་ན། ངེད་ཤུལ་ན་ཡོད་པ་རྣམས་སྤྱོད་པ་ཇི་ལྟར་བགྱི་
ཞུས་པས། རྒྱལ་པོའི་ཞལ་ནས། སེར་སྣའི་ས་གཞི་བརྡལ་ཀྱང་། སྦྱིན་པའི་རྒྱགས་དང་མ་བྲལ་བ་གྱིས་
ཤིག །ཕྲག་དོག་གི་རླུང་དམར་འཚུབ་ཀྱང༌། ཚུལ་ཁྲིམས་ཀྱི་ རྒྱན་དང་མ་
བྲལ་བར་
ར་གྱིས་ཤིག །ལེ་ལོའི་
སྒྲོག་ཏུ་ཚུད་ཀྱང་། བརྩོན་འགྲུས་ཀྱི་རྟ་དང་མ་བྲལ་བར་གྱིས་ཤིག །གཡེང་བའི་དམག་གིས་བསྐོར་
ཀྱང་། བསམ་གཏན་གྱི་མཁར་དང་མ་བྲལ་བར་གྱིས་ཤིག །དུག་ལྔའི་ཇག་པ་བཀྱེ་ཡང་། བཟོད་པའི་
གོ་ཆ་དང་མ་བྲལ་བར་གྱིས་ཤིག །མ་རིག་པའི་མུན་པ་འཐིབས་ཀྱང་། ཤེས་རབ་ཀྱི་སྤྱན་དང་མ་བྲལ་
- 412 -



ཞལ་གདམས་ཟབ་དོན་ཆུང་ཚོའི་སྐོར།
བར་གྱིས་ཤིག །དེ་ལྟར་བྱས་ན་ཐུགས་རྗེ་ཆེན་པོ་དང་གཏན་དུ་འགྲོགས་པ་ཡིན་གསུངས་ནས་མི་སྣང་
བར་གྱུར་ཏོ། །དེ་ནས་ཇོ་མོ་མོང་བཟའ་ཁྲི་ལྕམ་ན་རེ། །ལྷ་གཅིག་གཉིས་ཀྱིས་བདག་ལ་ཞལ་ཆེམས་རེ་
ཞུ་བྱས་པས་ལྷ་གཅིག་ཁྲི་བཙུན་གྱི་ཞལ་ནས། མཁའ་ལ་ཁྲི་གདུགས་ཤར་ཙམ་ན། །མུན་པ་དག་ལ་བསྡད་
(༢༤༨བ)དབང་མེད། །ཡེ་ཤེས་ལྔ་པོ་ཤར་ཙམ་ན། །དུག་ལྔ་དག་ལ་བསྡད་དབང་མེད། །སེམས་ལ་རྟོག་
པ་ཤར་ཙམ་ན། །མ་རིག་པ་ལ་བསྡད་དབང་མེད། །སངས་རྒྱས་ཐུགས་རྗེས་བསྐུལ་ཙམ་ན། །འཇིག་
རྟེན་དག་ཏུ་བསྡད་དབང་མེད། །རང་ལུས་དངོས་མེད་དུ་འདོད་ན། །ལྷ་ཐུགས་རྗེ་ཆེན་པོ་ལ་གསོལ་བ་
ཐོབ་ཅིག་གསུངས་ནས་མི་སྣང་བར་གྱུར་ཏོ། །ལྷ་གཅིག་ཀོང་ཇོའི་ཞལ་ནས། དེ་ལྟར་གོ་ཙ་ན་འཕགས་
པའི་ཐུགས་རྗེ་མི་བདེན་ངན་སོང་གི་སྡུག་བསྔལ་མི་བདེན། སེམས་ཅན་གྱི་ལས་མི་བདེན། རང་སེམས་
སངས་རྒྱས་ལ་ཚེ་འདིའི་སྣང་བ་མི་བདེན། རང་ལུས་དངོས་མེད་དུ་འདོད་ན། ལྷ་ཐུགས་རྗེ་ཆེན་པོ་ལ་
གསོལ་བ་ཐོབ་ཅིག་གསུངས་ནས་མི་སྣང་བར་གྱུར་ཏོ། །དེ་ནས་ཇོ་མོ་མོང་བཟའ་ཁྲི་ལྕམ་གྱིས། རྒྱལ་པོ་
སྤྲུལ་སྐུ་ཡབ་ཡུམ་ལགས། ཁ་བ་ཅན་དུ་བདག་ཐུགས་རྗེས་མི་སྐྱོང་བས་ད་ལྟར་གཤེགས་ན། བདག་སྲས་
རྒྱལ་པོ་མ་ཚར་ཡང་། ཚེའི་དུས་བྱེད་ཁར་ཁྱེད་ཅག་ལྟར་བཞུད་པ་ཅིག་ཞུ་ན་ཟེར་ཞིང་སྨྲེ་སྔགས་བཏོན་
པས། རྒྱལ་པོ་སྐུ་མི་སྣང་བར་འཕགས་པའི་སྐུ་སྟོད་ནས་གསུང་ཕྱུང་སྟེ། ཨ་ས་མ། སེམས་ཞེས་ནང་དུ་མ་
འཛིན། སྣང་ཞེས་ཕྱི་རུ་མ་འབོར། སེམས་སྣང་བདག་མེད་ཡིན་གྱིས། སྣང་སེམས་དབྱིངས་སུ་ཞོག་ཅིག །
གཟུང་འཛིན་རོལ་པ་ཡིན་གྱིས། ཆོས་ཉིད་རྩལ་སྦྱོངས་གྱིས་ཤིག ། འཁོར་འདས་གཉིས་མེད་དུ་འདུག་
པས། ང་དང་ཁྱོད་ལ་དབྱེ་བ་མེད་གྱིས། འདི་ཕྱི་གཉིས་སུ་འབྲལ་མེད་འགྲོགས་གསུང་ངོ༌། །ལྷ་གཅིག་ཁྲི་
བཙུན་གྱིས་ནུ་མ་གཡོན་ཕྱོགས་ནས་གསུང་ཕྱུང་སྟེ། ང་ཞེས་ནང་དུ་མ་འཛིན། ཁྱོད་ཅེས་ཕྱི་རུ་མ་འཛིན།
རྒྱལ་པོ་དབྱིངས་སུ་མ་སྒོམས། ང་དང་ཁྱོད་དང་རྒྱལ་པོ་དབྱེར་མེད་ཡིན། ཁྱེད་ནི་ངེད་ཀྱི་དབྱིངས་ན་ཡོད།
དེ་ནི་སེམས་ཆོས་གཉིས་སུ་མེད་པའི་ངང་། དུས་གསུམ་གཅིག་པར་རང་ལ་གནས། ནང་ཐོང་ཕྱི་ཤིག །
གཉིས་མེད་ཤེས་པ་ཆོས་སྐུ་(༢༤༩ན)ཡིན་ཞེས་གསུངས་སོ། ། ལྷ་གཅིག་ཀོང་ཇོ་ནུ་མ་གཡོན་ཕྱོགས་
ནས་གསུང་བྱུང་སྟེ། རིག་པ་ནང་དུ་མ་འཛིན། ཚོགས་དྲུག་ཕྱི་རུ་མ་སྤྲོ། འཛིན་མེད་མུན་པར་མ་གཞུག །
- 413 -



མ་ཎི་བཀའ་འབུམ།
དགག་སྒྲུབ་བྲལ་བ་ཆོས་སྐུ། གསལ་ལ་འཛིན་མེད་ལོངས་སྐུ། སྣ་ཚོགས་འགག་མེད་སྤྲུལ་སྐུ། དེ་གསུམ་
གཅིག་སྟེ། མ་ལྟ། མ་སྒོམས་བདག་མེད་ངང་དུ་གནས་མེད་ཞོག །ཨ་སམ་གསུང་ངོ་། །ཇོ་མོ་མོང་བཟའ་
ཁྲི་ལྕམ་གྱིས་རྒྱལ་པོ་ཡབ་ཡུམ་གསུམ་དང་སངས་རྒྱས་ཐམས་ཅད་ཀྱི་ཞལ་དུས་དེ་ཉིད་དུ་མཐོང་ནས།
སྐྱེ་བ་ལ་མི་འཇིགས་འཆི་བ་ལ་མི་དོགས་པའི་ཆོས་ལ་མངའ་བརྙེས་པར་གྱུར་ཏོ། །དེ་མ་ཐག་ཏུ་ཐུགས་
རྗེ་ཆེན་པོའི་ཐུགས་ཀ་ནས་འོད་ཟེར་ཟླ་བ་ལྟ་བུ་བྱུང་ནས། ར་སའི་གཙུག་ལག་ཁང་གི་ཕྱོགས་ཐམས་
ཅད་ཁྱབ་པར་གྱུར་ཏོ། །བར་ཁང་གི་དཔལ་རྟ་མགྲིན་དཀར་པོའི་ཐུགས་ཀ་ནས་འོད་ཟེར་དུང་གི་ཕྲེང་བ་
ལྟ་བུ་བྱུང་ནས། ར་སའི་གཙུག་ལག་ཁང་གི་ཕྱོགས་ཐམས་ཅད་ཁྱབ་པར་གྱུར་ཏོ། །བར་ཁང་གི་བྱང་
ཕྱོགས་ནས། ཇོ་མོ་སྒྲོལ་མ་ལས་འོད་ཟེར་ལྗང་གུ་རིན་པོ་ཆེའི་མདོག་ལྟ་བུ་བྱུང་ནས། ར་སའི་གཙུག་
ལག་ཁང་གི་ཕྱོགས་ཐམས་ཅད་ཁྱབ་པར་བྱས་སོ། །བྱམས་པ་ལས་འོད་ཟེར་ཀུན་ལ་ཁྱབ་པ་ཉི་མ་འདྲ་
བ་བྱུང་ནས། ར་སའི་གཙུག་ལག་ཁང་གི་ཕྱོགས་ཐམས་ཅད་ཁྱབ་པར་བྱས་སོ། །རྡོ་རྗེ་སེམས་དཔའ་
ལས་གསེར་གྱི་རྡོ་རྗེ་ལྟ་བུའི་འོད་ཟེར་བྱུང་ནས། ར་སའི་གཙུག་ལག་ཁང་ཐམས་ཅད་ཁྱབ་པར་མཛད་
དོ། ཁྲོ་བོ་སྨེ་བ་བརྩེགས་པ་ལས་འོད་ཟེར་ལྕགས་ཀྱི་རལ་གྲི་ལྟ་བུ་བྱུང་ནས། ར་སའི་གཙུག་ལག་ཁང་
ཐམས་ཅད་ཁྱབ་པར་བྱས་སོ། །སྣང་བ་མཐ
མཐའ་ཡས་ལས་འོད་ཟེར་ནམ་མཁའི་འཇའ་ཚོན་ལྟ་བུ་བྱུང་
ནས་ར་སའི་གཙུག་ལག་ཁང་ཐམས་ཅད་ཁྱབ་པར་བྱས་སོ། ། བཙན་ཁང་དབུས་མའི་ནང་གི་བཅོམ་
ལྡན་འདས་མི་འཁྲུགས་པའི་ཐུགས་ཀ་ནས། འོད་ཟེར་གསེར་བཙོ་(༢༤༩བ)མའི་མདོག་ལྟ་བུ་བྱུང་ནས་
ར་སའི་གཙུག་ལག་ཁང་ཐམས་ཅད་ཁྱབ་པར་མཛད་དོ། །སྨན་བླའི་ཐུགས་ཀ་ནས། འོད་ཟེར་བེ་ཌཱུརླའི་
མདོག་ལྟ་བུ་བྱུང་ནས། ར་སའི་གཙུག་ལག་ཁང་ཐམས་ཅད་ཁྱབ་པར་མཛད་དོ། །དེ་རྣམས་ཀྱི་ཐུགས་ཀ་
ནས་འོད་ཟེར་ཁ་དོག་སྣ་ཚོགས་དང་ཁྲོ་ཆུང་སྣ་ཚོགས་བྱུང་ནས་ར་སའི་ཕྱི་ནང་ཐམས་ཅད་ཁྱབ་པར་
བྱས་སོ། །དེ་ལྟར་གཙུག་ལག་ཁང་ཆེན་པོ་དེ། འོད་ཟེར་སྣ་ཚོགས་ཀྱི་དྲ་བ་དྲ་ཕྱེད་ཀྱིས་སྣང་བར་བྱས་
ནས་གཙུག་ལག་ཁང་གི་རབ་གནས་དང་། མངའ་གསོལ་དུས་དེ་ཉིད་དུ་ཚར་བར་མཛད་དོ། །དེ་ནས་ཁ་
བ་ཅན་གྱི་རྒྱལ་ཁམས་སུ་ཡོན་ཏན་སྣ་ཚོགས་བྱུང་ཞིང་བཀྲ་ཤིས་པར་གྱུར་ཏོ། །དབང་པོ་ཐ་མ་བོད་སྤྱི་
- 414 -



ཞལ་གདམས་ཟབ་དོན་ཆུང་ཚོའི་སྐོར།
མཐུན་གྱི་སྣང་བ་ལ། འཕན་ཡུལ་ཟ་མོ་རར། རྒྱལ་པོ་ལ་མགུར་འཆམ་ཅིག་བྱུང་། དེར་སྐྱེམས་གསོལ་བས།
ཚད་པར་གྱུར་ནས། དེར་སྐུ་ཡལ། དེའི་ཞབས་ཏོག་ལྷ་གཅིག་ཁྲི་བཙུན་གྱིས་མཛད་པས་ཁྲི་བཙུན་ལ་
འགོས་ནས་སྐུ་ཡལ། དེའི་ཞབས་ཏོག་ལྷ་གཅིག་ཀོང་ཇོས་མཛད་པས། ཀོང་ཇོ་ལ་འགོས་ནས་སྐུ་ཡལ།
ཡབ་ཡུམ་གསུམ་ཀ་ཚད་པས་སྐུ་གཤེགས་པར་མཐོང་ནས། བང་སོ་ཡར་ལུངས་ཁྲོད་དུ་བཏབ་པར་
བཞེད་དོ། །འདིས་ཀྱང་སངས་རྒྱས་ཀྱི་བསྟན་པ་དར་ཞིང་། སྤྲུལ་པའི་ཆོས་རྒྱལ་སྲོང་བཙན་སྒམ་པོ་ཡབ་
ཡུམ་གྱི་ཐུགས་དགོངས་རྫོགས་པར་གྱུར་ཅིག། །།
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོའི་སྤྲུལ་པ་སྲོང་བཙན་སྒམ་པོས། བོད་འབངས་སྤྱི་མཐུན་ལ་
ཞལ་ཆེམས་གསུངས་པ། ཨེ་མ་ཧོ། ང་ཡི་ཁ་བ་ཅན་གྱི་བོད་འབངས་རྣམས། །ད་ལྟ་ང་ལ་མོས་གུས་བྱེད་
པ་ཀུན། །ང་ཡི་ཡི་དམ་ཐུགས་རྗེ་ཆེན་པོ་ལ། །གུས་པས་ཕྱག་བཙལ་གསོལ་བ་བཏབ་གྱུར་ན། །བྱིན་
རླབས་འཇུག་པར་ངེད་ཀྱིས་བོད་འབངས་ཀུན། །དེ་ཅི་སྟེ་སྙམ་ན་ཇོ་བོ་ཐུགས་རྗེ་ཆེན་པོ་འོ་སྐོལ་གྱི་ལྷ་
སྐལ་ཡིན་པས་བསྒྲུབས་ན་དངོས་གྲུབ་མྱུར་བ་ཡིན། སྤྱིར་(༢༥༠ན)ཁམས་གསུམ་གྱི་སེམས་ཅན་ཐམས་
ཅད་ལ་ཐུགས་རྗེས་གཟིགས། ཁྱད་པར་དུ་ཁ་བ་ཅན་གྱི་རྒྱལ་ཁམས་ལ་ཐུགས་རྗེས་གཟིགས་པ་ཡིན་
པས་གསོལ་བ་ཐོབ་ཅིག །སྙིང་པོ་ཡི་གེ་དྲུག་པ་ཨོཾ་མ་ཎི་པདྨེ་ཧཱུཾ་ཞེས་པ་ཐུགས་རྗེ་ཆེན་པོའི་སྙིང་པོ་འདི་
ལ་ཡིད་ཆེས་པར་གྱིས་ཤིག །འགྲོ་དྲུག་འཁོར་བ་ནས་སྒྲོལ་བ་ཡིན་ནོ། །ཨོཾ་མ་ཎི་པདྨེ་ཧཱུཾ་ཞེས་པའི།
ཡེ་ཤེས་ལྔ་ལྡན་ལྷ་ཡི་སྐྱབས། འཕོ་ལྟུང་ཞི་ནས་སྐྱེ་སྒོ་གཅོད། །མ་སྙིང་རྗེ་ཆེན་པོ་ལྷ་མིན་སྐྱབས། །འཐབ་
རྩོད་ཞི་ནས་སྐྱེ་སྒོ་གཅོད། །ཎི་བྱམས་པ་ཆེན་པོ་མི་ཡི་སྐྱབས། །འཕོ་འགྱུར་ཞི་ནས་སྐྱེ་སྒོ་གཅོད། །པད་
དགའ་བ་ཆེན་པོ་བྱོལ་སོང་སྐྱབས། གླེན་ལྐུགས་ཞི་ནས་སྐྱེ་སྒོ་གཅོད། །མེ་བཏང་སྙོམས་ཆེན་པོ་ཡི་
དགས་སྐྱབས། །བཀྲེས་སྐོམ་ཞི་ནས་སྐྱེ་སྒོ་གཅོད། །ཧཱུཾ་ཐུགས་རྗེ་ཆེན་པོ་དམྱལ་བའི་སྐྱབས། །ཚ་གྲང་ཞི་
ནས་སྐྱེ་སྒོ་གཅོད་པར་བྱེད་པ་ཡང་ཡི་གེ་དྲུག་པ་འདི་ཡིན་པས་ཡར་སངས་རྒྱ་བའི་ལམ་ཡང་འདི་ལས་
ལྷག་པ་མེད། མར་དམྱལ་བར་འགྲོ་བའི་གདོས་ཐག་གཅོད་པ་ཡང་འདི་ཡིན་ནོ། །བར་ལས་ངན་སྒྲིབ་
པ་སྦྱོང་བ་ཡང་འདི་ཡིན་ནོ། །འགྲོ་བ་རིགས་དྲུག་སྡུག་བསྔལ་གཅིག་ནས་གཅིག་ཏུ་འཁོར་བས་སྡུག་
- 415 -



མ་ཎི་བཀའ་འབུམ།
བསྔལ་གྱི་མཐའ་མི་ཆོད་པ་ཡིན་པས། སྡུག་བསྔལ་དེ་ལས་བཟློག་པའི་ཐབས་བཀའ་རྒྱ་ཆེ་ལུང་གྲངས་
མང་ཡང་ཡི་གེ་དྲུག་པ་འདི་ལས་ལྷག་པ་གཅིག་ཀྱང་མེད་དོ། །ཨོཾ་མ་ཎི་པདྨེ་ཧཱུཾ་ཞེས་པ་འདི་བསོད་ནམས་
དཔག་ཏུ་མེད་དོ། ཁོ་བོས་ཟུར་ཙམ་ཅིག་བཤད་ཀྱིས་བོད་འབངས་རྣམས་ཉོན་ཅིག་གསུངས། ཤཱཀྱ་ཐུབ་
པའི་ཞལ་ནས་ཀྱང་འདི་སྐད་གསུང་ངོ༌། །ངས་དབུས་ཀྱི་རི་བོ་མཆོག་རབ་ལ་རས་ཀཱ་ཤི་ཀས་ལོ་བརྒྱ་
བརྒྱ་ནས་ལན་རེ་ཕྱིས་ན་དེ་ཟད་ནུས་ཏེ། ཡི་གེ་དྲུག་པ་ལན་ཅིག་བཟླས་པའི་ཕན་ཡོན་ནི་ཟད་པར་མི་
འགྱུར་རོ། །ལྕགས་ཀྱི་སྡོང་བུ་ཤིར་ཤ་ལ་ཕྱིང་བས་བཤུད་ན་དེ་ཡང་(༢༥༠བ)ཟད་ནུས་ཏེ། ཡི་གེ་དྲུག་
པ་ལན་ཅིག་བརྗོད་པའི་ཕན་ཡོན་ནི་ཟད་མི་སྲིད་དོ། །བྱ་ཀུ་ལའི་སྒྲོས་ལྕགས་ཀྱི་ཕ་བོང་རྡོ་རྗེ་ཕ་ལམ་
ཆེན་པོ་ཟད་ནུས་ཏེ། ཡི་གེ་དྲུག་པ་ལན་ཅིག་བཟླས་པའི་ཕན་ཡོན་ཟད་པར་མི་སྲིད་དོ། །ཕྱིའི་རྒྱ་མཚོ་
ཆེན་པོ་ལ་སྐྲའི་ཉག་མ་གཅིག་གིས་གཏོར་ཡང་ཟད་ནུས་ཏེ། ཡི་གེ་དྲུག་པ་ལན་ཅིག་བཟླས་པའི་བསོད་
ནམས་ནི་ཟད་པ་མི་སྲིད་དོ། །ངས་རྡུལ་ཕྲ་རབ་ཀྱི་ཚད་བཟུང་ནུས་ཀྱི་ཡི་གེ་དྲུག་པ་ལན་ཅིག་བཟླས་
པའི་བསོད་ནམས་ནི་གྲངས་ཀྱིས་མི་ཆོད་དོ། །ཕྱིའི་རྒྱ་མཚོ་རྣམས་ཀྱི་བྱེ་མ་རེ་རེ་ནས་བགྲང་བར་ནུས་
ཀྱི་ཡི་གེ་དྲུག་པ་ལན་ཅིག་བཟླས་པའི་བསོད་ནམས་ནི་བགྲང་བར་མི་ནུས་སོ། །དེ་ལ་སོགས་པའི་ཡི་གེ་
དྲུག་པའི་ཕན་ཡོན་འདས་མ་འོངས་ད་ལྟར་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་
རྣམས་ཀྱིས་ཀྱང་བརྗོད་ཀྱིས་མི་ལང་གྲངས་ཀྱིས་མི་ཆོད་དོ་ཞེས་གསུངས། དེས་ན་འོ་སྐོལ་གྱི་ལྷ་སྐལ་
ཐུགས་རྗེ་ཆེན་པོ་ཡིན་པས་དེའི་སྙིང་པོ་ཡི་གེ་དྲུག་པ་ཡིན་ནོ། །ཨོཾ་མ་ཎི་པདྨེ་ཧཱུྃ། ཟློས་ཤིག །ཡི་དམ་
ཐུགས་རྗེ་ཆེན་པོ་སྒྲུབས་ཤིག །སྒོམས་ཤིག །རང་གི་གྲོགས་སུ་དམ་པའི་ཆོས་བཟང་བས། ཆོས་སུ་
ཐུགས་རྗེ་ཆེན་པོའི་ཆོས་ལ་སྤྱོད་ཅིག །སྐྱེལ་མ་རུ་དཀོན་མཆོག་གསུམ་བཟང་བས་དཀོན་མཆོག་གསུམ་
ལ་སྐྱབས་འགྲོ་རེམ་ལ་གྱིས་ཤིག །སུན་མ་རུ་བླ་མ་ཡི་དམ་མཁའ་འགྲོ་བཟང་བས་གསོལ་བ་རྒྱུན་ཆད་
མེད་པར་ཐོབ་ཅིག །རྒྱབ་སྐྱོར་དུ་ལྟ་བ་སྒོམ་པ་སྤྱོད་པ་གསུམ་བཟང་བས་དེ་གསུམ་ཉམས་སུ་ལོངས་
ཤིག །སྡིག་པ་ ཕྲ་མོ་ནས་སྤོངས་ཤིག །ཐིགས་པ་བསགས་པས་ཀྱང་རྒྱ་མཚོ་ཙམ་དུ་འགྲོ་བ་ཡིན། དགེ་
བ་ཕྲ་མོ་ནས་གྱིས་ཤིག །དབུས་ཀྱི་རི་བོ་མཆོག་རབ་ཀྱང་རྡུལ་ཕྲ་མོ་ལས་གྲུབ་པ་ཡིན་ནོ། །ཅི་བྱས་པའི་
-416 -



ཞལ་གདམས་ཟབ་དོན་ཆུང་ཚོའི་སྐོར།
དགེ་བའི་རྩ་བ་བྱང་ཆུབ་ཏུ་བསྔོས་ཤིག །ཕྱིའི་རྒྱ་མཚོ་ལ་མཆིལ་མ་བོར་བ་མི་ཟད་པ་ཡིན་ནོ་ཞེས་
གསུངས་ངོ༌། །ཡང་རྒྱལ་པོའི་གསུང་ནས་ངའི་ཁ་བ་(༢༥༡ན)ཅན་གྱི་རྒྱལ་ཁམས་སུ་སང་དུས་ཀྱི་ཐ་མ་
ལ། རྒྱལ་པོ་ནང་འཁྲུགས་བྱེད་པ་དང་། ཕ་སྤུན་དམེ་དང་འཁྲུག་པ་བྱེད། །ཆོས་པ་ནང་འཁྲུགས་བྱེད་པ་
འབྱུང་། །གནས་གཞི་སྡེ་འཁྲུགས་བྱེད་པ་འབྱུང་། །སྔགས་པ་མཐུ་རྒྱས་བྱེད་པ་འབྱུང་། །དེའི་དུས་སུ་
བཙུན་པས་ཁྲིམས་མི་ཐུབ་བཙུན་པ་ཁྱིམ་ཐབ་བྱེད། སྔགས་པས་དམ་ཚིག་མི་ཐུབ་སྔགས་ལ་བརྙས་ཆོས་
བྱེད། བུད་མེད་རང་ལུས་མི་ཐུབ་བུད་མེད་ཕོ་སྤྱོད་བྱེད། དེའི་དུས་སུ། ཟས་ངན་ལྕི་བ་ཟ་བའི་དུས། །
དགེ་སློང་གྲི་ལ་འཆི་བའི་དུས། །གོས་ངན་མཚོན་ལ་བྱེད་པའི་དུས། །ཞྭ་ངན་འབོ་ལོག་གྱོན་པའི་དུས། །
སྤྱོད་ངན་སྣ་ཚོགས་འབྱུང་བའི་དུས། །མཐའ་མི་དབུས་སུ་ལུགས་པའི་དུས། །དེ་དུས་སྐད་གསར་དང་
གོས་གསར་ལ་རྩིས་བྱེད། །གསར་འགྲོགས་དང་སྤྱོད་ལོག་ལ་རྩིས་བྱེད། །གཡོ་སྒྱུ་ཟོལ་ཟོག་བྱེད་མཐའ་
ནོར་དབུས་སུ་སྐྱེལ། དབུས་ནོར་མཐའ་རུ་སྐྱེལ། ཆོས་པ་རྣམས་ཆོས་ཉམས་སུ་མི་ལེན་ལྟ་བ་ཁ་རུ་འཁྱེར།
ཆོས་ལ་བརྙས་ཆོས་བྱེད། གདམས་ངག་ཟབ་མོ་རྣམས་ཁྱིམ་པ་དང་གྲོང་ནག་གི་ལག་ཏུ་འགྲིམ། དེ་ལྟ་
བུ་དུས་ཀྱི་ཐ་མ་ལ་འོང་བས། དེའི་དུས་སུ་སངས་རྒྱས་ཤཱཀྱ་ཐུབ་པའི་བསྟན་པ་ཉམས་དམས་པ་ཡིན་
པས། དེའི་དུས་སུ་སེམས་ཅན་འདུལ་དཀའ་བ་གཞན་གྱིས་མི་ཐུལ་བས། ཐུགས་རྗེ་ཆེན་པོའི་བསྟན་པ་
དར་བར་མཛད་པས་ཡི་གེ་དྲུག་པ་དར་ནས་འོང་བས། ཆོས་གཞུག་ཡི་གེ་དྲུག་པས་ཐུལ་བ་ཡིན་ནོ། །
དེའི་དུས་སུ་ཆོས་པ་རྣམས་ཐུགས་རྗེ་ཆེན་པོའི་ཆོས་ཇི་ཙམ་ཤེས་ཤེས་ཉམས་སུ་ལོང་ཅིག །རི་ཁྲོད་དགོན་
པར་སུ་འགྲིམ་ནུས་ནུས་དྲག་གོ །ཆོས་མ་ཡིན་པ་གང་ལ་ཡང་སྐྱིད་མི་འོང་བས། ཆོས་གཤའ་མ་རེ་བྱས་
པ་དྲག་གོ་གསུང་། དུས་ཀྱི་ཐ་མ་ལ་དེ་ལྟར་འབྱུང་བར་ལུང་བསྟན་ནས་ཁ་བ་ཅན་གྱི་བོད་འབངས་སྤྱི་
མཐུན་ལ་ཞལ་ཆེམས་སུ་གསུངས་པའི་མཛད་པའོ།། །།
- 417 -



མ་ཎི་བཀའ་འབུམ།
བོད་འབངས་སྤྱི་མཐུན་ལ་གདམས་པ་བཞུགས།
(༢༥༡བ)ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་འཕགས་པ་སྤྱན་རས་གཟིགས་ཀྱི་སྤྲུལ་པ། རྒྱལ་
པོ་སྲོང་བཙན་སྒམ་པོས། བོད་འབངས་སྤྱི་མཐུན་ལ་ཞལ་ཆེམས་གསུངས་པའི་རྗེས་ལ། ཡང་རྒྱལ་པོའི་
ཞལ་ནས། གཞན་ཡང་ཁ་བ་ཅན་གྱི་ཞིང་ཁམས་འདིར། །ང་ནས་མི་རབས་ལྔ་འདས་ནས། །ཆོས་སྐྱོང་
རྒྱལ་པོ་ཆེན་པོ་འབྱུང་། །དམ་ཆོས་མ་ལུས་རྒྱས་པར་བྱེད། །ཐ་མ་དེ་ནི་སངས་རྒྱས་འགྱུར། །དེ་ནས་གདུང་
རབས་གཅིག་ནས་ནི། །རྒྱལ་པོ་དུད་འགྲོའི་མིང་ཅན་འབྱུང་། །དམ་ཆོས་ཐམས་ཅད་སྣུབས་པར་བྱེད། །
ཐ་མ་དེ་ནི་དམྱལ་བར་འགྲོ །ཁ་བ་ཅན་གྱི་རྒྱལ་ཁམས་སུ། །དམ་ཆོས་མེ་ཏོག་ཙམ་ཅིག་འབྱུང་། །ཁ་བ་
ཅན་གྱི་རྒྱལ་ཁམས་ལ། །མར་མེ་འཆི་ཁར་གསལ་བ་བཞིན། །རྟགས་ཙམ་འཛིན་པའི་དུས་སུ་ནི། །བསྟན་
པ་ཤིན་ཏུ་གསལ་བར་འབྱུང་། ཁ་བ་ཅན་གྱི་རྒྱལ་ཁམས་སུ། །དད་ཅན་མང་དུ་འབྱུང་བར་འགྱུར། །སྟོན་
པའི་རིང་བསྲེལ་མཆོད་པར་འགྱུར། །དེའང་མ་འོངས་སངས་རྒྱས་འགྱུར། །ངའི་དམ་ཆོས་ཟླ་བ་སྒྲོན་མེ་
དང༌། །དཀོན་མཆོག་སྤྲིན་དང་སྤང་སྐོང་དང་། །མྱ་ངན་ལས་འདས་པ་དང༌། ལས་རྣམ་པར་འབྱེད་པ་དང་
ལྔ་པོ་འདི། ཁྱེད་ལ་གཏད་ཀྱིས་ཁྱོད་ཀྱིས་ཆོས་སྐྱོང་བའི་རྒྱལ་པོ་ཁྲི་སྲོང་ལྡེ་བཙན་ལ་གཏོད་ཅིག་ཅེས་
པའི་ཞལ་ཆེམས་བཞག་ནས། ཕྱག་གཡས་པ་ཁྲི་བཙུན་ལ་རེག་པས་པདྨ་དཀར་པོ་འདམ་མ་བརྒྱད་པ་
ཅིག་ཏུ་གྱུར། ཕྱག་གཡོན་པ་ཀོང་ཇོ་ལ་རེག་པས་ཨུཏྤལ་སྔོན་པོ་འདབ་མ་བཅུ་དྲུག་པ་ཅིག་ཏུ་གྱུར་ནས།
དགུང་ལོ་བརྒྱད་ཅུ་རྩ་བཞི་ལ་ཡི་དམ་གྱི་ལྷ་བཅུ་གཅིག་ཞལ་ལ། ཤིང་ཕོ་སྟག་གི་ལོ་རྟ་པ་ཟླ་བའི་ཚེས་
བཅུ་བཞི་ལ་ཐིམ་མོ། །བཅོ་ལྔའི་ཚེ། ཐུགས་རྗེ་ཆེན་པོའི་ཐུགས་ཀ་ནས་སྐུ་སྟོད་ཕྱུང་ནས། བོད་ཁམས་
རྣམས་ལ་མ་འོངས་པའི་དུས་སུ་ཆོས་ཀྱི་བསྟན་པ་(༢༥༢ན)དར་ནུབ་ཀྱི་ལུང་བསྟན་གསུངས་ཞེས་པ་
དང༌། ལ་ལ་ཐུགས་རྗེ་ཆེན་པོའི་སྐུ་ལ་ཐིམ་པ་ལ། ཇོ་མོ་མོང་བཟའ་དང་། བློན་པོ་སྣ་ཆེན་པོ་གཉིས་དྲུང་
ན་ཡོད་པས། རྒྱལ་པོ་ལ་ད་དུང་སྐུ་མི་འདའ་བར་བཞུགས་སུ་གསོལ་བའི་ཚེ། རྒྱལ་པོའི་ཞལ་
ཞལ་ནས།
- 418 -



ཞལ་གདམས་ཟབ་དོན་ཆུང་ཚོའི་སྐོར།
ཙ་མ། བོད་ཀྱི་མི་འདི་རྣམས་མི་བདེན་པ་ལ་བདེན་པར་འཛིན་ཞེས་སོགས་དང་། ཡབ་ཡུམ་གསུམ་ཀས་
ཆོས་ཀྱི་གདམས་ངག་མང་དུ་གསུངས་ཤིང་། ངེད་ནི་སེམས་ཆོས་གཉིས་སུ་མེད། །དུས་གསུམ་གཅིག་
པར་རང་ལ་གནས། །འདི་དང་ཕྱི་མ་བྱ་བ་མེད། །ཅེས་པའི་བར་དུ་གསུངས་ཏེ། མི་སྣང་བར་གྱུར་པས།
བློན་པོ་སྣ་ཆེན་པོ་མ་དགའ་ནས་སྨྲེ་སྔགས་བཏོན་པ་ནི་འདི་སྐད་དོ། །ཀྱེ་མ་ཀྱི་ཧུད་འདི་འདྲའི་དུས་བྱུང་
ངོ༌། །ཆོས་སྐྱོང་མཉམ་མེད་རྒྱལ་པོ་ཆེན་པོ་ནི། །བལྟ་བའི་མིག་པས་འཕངས་པའི་རྒྱལ་པོ་དེ། །ཅུང་ཟད་
བསྙུང་ཡང་ཀུན་གྱིས་མི་བཟོད་ན། །ཉི་མ་དེ་རིང་འདི་འདྲའི་དུས་ཤིག་བྱུང་། ། རྨི་ལམ་ཡིན་ནམ་བདེན་
རྫུན་ངོ་མ་ཤེས། །རང་གི་སྙིང་བས་གཅེས་པའི་རྒྱལ་པོ་དེ། །ན་བཟའ་རྒྱན་རྣམས་མོས་པའི་རྟེན་དུ་བཞག །
འདི་འདྲ་མཐོང་ནས་བདག་ནི་འོ་དོད་འབོད། །ཆོས་ཉིད་ཞི་བའི་ངང་ནས་ཐུགས་རྗེས་གཟིགས། །ཀྱེ་མ་
རྒྱལ་པོ་མཉམ་མེད་རིན་པོ་ཆེ། །ཐུགས་རྗེའི་མངའ་བདག་འཛམ་གླིང་རྒྱན་གཅིག་པོ། །སངས་རྒྱས་
བསྟན་པ་འཛིན་སྐྱོང་མི་མཛད་པར། །ཐུབ་པའི་རྒྱལ་ཚབ་སྲོང་བཙན་གང་དུ་གཤེགས། །བོད་འབངས་
ལམ་སྣ་དྲོངས་ཤིག་བསྟན་པའི་བདག །ཆོས་ཉིད་འོད་གསལ་ངང་ལས་མ་གཡོས་ཀྱང་། །གཟུགས་སྐུའི་
མཐོང་སྣང་སྣ་ཚོགས་དཔག་མེད་ཀྱིས། །རང་སྣང་དབང་པོའི་བྱེ་བྲག་སྟོན་མཛད་པའི། །འགྲོ་མགོན་
སྲོང་བཙན་སྒམ་པོ་གང་དུ་གཤེགས། །བུ་མིག་ཅན་མུན་པར་བཏང་ངོ་རྒྱལ་བའི་སྲས། །མི་མངོན་ནམ་
མཁའི་དབྱིངས་ནས་ཐུགས་ རྗེས་གཟིགས། །ཆོས་དབྱིངས་ཟབ་ཞི་སྤྲོས་བྲལ་རྩི་སྨན་གྱིས། །མཚན་
(༢༥ ༢བ)མའི་ཟུག་རྔུ་མ་ལུས་སེལ་མཛད་ཅིང་། །མཐར་ཐུག་ཉམས་རྟོག་རྒྱུད་ལ་སྐྱེད་མཛད་པའི། །
སྨན་པའི་རྒྱལ་པོ་སྲོང་བཙན་གང་དུ་གཤེགས། །བུ་རྣམས་འཁོར་བར་འཁྱམས་སོ་སྤྲུལ་པའི་སྐུ། །མཉམ་
ཉིད་ངང་ལས་ཐུགས་རྗེས་བསྐྱབ་ཏུ་གསོལ། །མ་རིག་མུན་པར་འཐུམས་པའི་སེམས་ཅན་རྣམས། །
དམིགས་མེད་ཐུགས་རྗེ་ཆེན་པོའི་འོད་ཟེར་གྱིས། །གཉིས་སྣང་འཁྲུལ་པའི་མུན་པ་སེལ་མཛད་པའི།
ཐུགས་རྗེ་ཉི་མའི་རྒྱལ་པོ་གང་དུ་གཤེགས། །མ་རིག་མུན་པའི་གླིང་དུ་ཉི་མ་ནུབ། ། བུ་རྣམས་ལོང་ཁྲིད་
མཛོད་ཅིག་དགེ་བའི་བཤེས། །ཆུ་ཆེན་བཞི་ཡི་རྦ་རླབས་ཆེན་པོ་ལས། །ཐབས་དང་ཤེས་རབ་གྲུ་ཆེན་རབ་
བཅས་ནས། །སྐྱེ་ཤི་མེད་པའི་སྐམ་སར་འདྲེན་མཛད་པའི། །མཉན་པའི་རྒྱལ་པོ་དེ་ནི་གང་དུ་གཤེགས། །
- 419 -



མ་ཎི་བཀའ་འབུམ།
ཉམ་ཐག་མགོན་མེད་གྱུར་ཏོ་ཆོས་ཀྱི་རྗེ། །ཆོས་སྐུ་ཞི་བའི་ངང་ནས་བསྐྱབ་ཏུ་གསོལ། །ཆོས་དབྱིངས་
ཟབ་མོའི་རྒྱ་མཚོ་ཆེན་པོ་ནས། །མི་ཟད་སྙིང་རྗེའི་གཟིངས་ཆེན་རབ་གཡོས་ཏེ། ། གཉིས་མེད་ནོར་བུ་རིན་
ཆེན་ལེན་པ་ལ། །འགྲོ་བའི་དེད་དཔོན་ཆེན་པོ་གང་དུ་གཤེགས། །ངམ་གྲོག་གཡང་སར་ལྷུང་ངོ་ཆོས་ཀྱི་
རྗེ། །འགག་མེད་ཀློང་ནས་ཐུགས་རྗེས་བསྐྱབ་ཏུ་གསོལ། །མཚན་ཙམ་ཐོས་པས་ཀུན་གྱིས་དོན་གྲུབ་
པའི། །གང་འདོད་བསམ་པ་བཞིན་དུ་རེ་བ་སྐོང་། །མཆོག་དང་ཐུན་མོང་དངོས་གྲུབ་མ་ལུས་འབྱུང་། །
དབང་གི་རྒྱལ་པོ་སྲོང་བཙན་གང་དུ་གཤེགས། །ལམ་སྟོར་མགོན་མེད་སྨག་རུམ་ཞུགས་པ་ལ། །ཐུགས་
རྗེ་ཉི་མའི་འོད་ཀྱིས་དྲང་དུ་གསོལ། །དུས་གསུམ་མཉམ་ཉིད་འོད་གསལ་ཆེན་པོ་ལས། །སྐྱེ་འགག་སྤྲོས་
པའི་མཚན་མ་མ་མཆིས་ཀྱང་། །ཐུགས་རྗེའི་ཆོ་འཕྲུལ་དཔག་མེད་རབ་སྟོན་པའི། ། ཕྲིན་ལས་བསམ་མི་
ཁྱབ་དེ་གང་དུ་གཤེགས། །སྲིད་པའི་ཟོ་ཆུན་ཁྱུད་མོར་འཁྱིལ་པ་ཡི། །གུས་པའི་སེམས་ཅན་དག་
(༢༥ ༣ན)ལ་བྱིན་གྱིས་རློབས། །དཔེ་དང་བྲལ་བའི་རང་སེམས་དྲི་མེད་འདི། །ཅིར་ཡང་གྲུབ་པ་མེད་
ཅིང་ཀུན་ལ་ཁྱབ། །མཚོན་དུ་མེད་པའི་ཡེ་ཤེས་བསྐྱེད་མཛད་པའི། །བྱིན་རླབས་མཆོག་གྱུར་རྒྱལ་པོ་གང་
དུ་གཤེགས། །བུ་འབངས་མྱ་ངན་ཀྱི་ཧུད་དྲན་པ་སྟོར། །ཕ་ཐུགས་རྗེས་གཟིགས་ཤིག་ཆོས་རྒྱལ་སྤྲུལ་
པའི་སྐུ། །ཚོགས་ཀྱི་ཁྱད་པར་དབང་པོའི་བྱེ་བྲག་ལས། །གང་ལ་གང་འདུལ་དེ་ལ་དེ་ཉིད་དུ། །ཡི་གེ་
དྲུག་པས་ཐམས་ཅད་བདེ་ལ་འཁོད། །ཟབ་མོའི་ལམ་སྟོན་རྒྱལ་པོ་གང་དུ་གཤེགས། །སྟོང་ཉིད་བདེ་
གསལ་ཆེན་པོའི་ངང་ཉིད་ལས། །གཟུང་དང་འཛིན་པའི་འཁྲུལ་པའི་ངོ་བོ་ཉིད། །གཉིས་མེད་ཡེ་ཤེས་
འཁོར་ལོ་རབ་སྟོན་པའི། །མཐར་ཐུག་ལམ་སྟོན་རྒྱལ་པོ་གང་དུ་གཤེགས། །ཁྲོ་གཏུམ་ཆེ་བ་མཐའ་
འཁོབ་རྒྱལ་པོས་ཀྱང་། །ཞལ་མཐོང་པས་ཀྱང་གདུག་པའི་སེམས་ཞི་ཞིང་། །རང་དོན་བརྗེད་ནས་
པའི་སེམས་ཅན་ལྡན། །ཞེ་སྡང་མེ་དཔུང་ཞི་མཛད་གང་དུ་གཤེགས། །རི་རབ་ལྷུན་པོ་ཙམ་གྱིས་སྒྲོན་མེ་
ཐོགས། །ཞིང་ཁམས་མུ་མཐའ་མེད་པར་བཙལ་གྱུར་ཀྱང་། ཁྱེད་འདྲའི་རྒྱལ་པོ་ཀུན་གྱིས་མི་རྙེད་ན། །
མཉམ་མེད་རྩོད་པ་བྲལ་དེ་གང་དུ་གཤེགས། །ཀྱི་ཧུད་ཀྱི་ཧུད་དྲིན་ཅན་ཆོས་ཀྱི་རྗེ། །ཀྱི་ཧུད་མགོན་མེད་
ཉམ་ཐག་སྡུག་བསྔལ་ལོ། །ཀྱི་ཧུད་བདག་ཅག་བོད་འབངས་འགྲོ་རྣམས་ལ། །ཀྱེ་མ་ཀྱི་ཧུད་འདི་འདྲའི་
པ་གུས་
- 420 -



ཞལ་གདམས་ཟབ་དོན་ཆུང་ཚོའི་སྐོར།
དུས་བྱུང་ངོ་། །འགྱུར་མེད་རྡོ་རྗེའི་སྐུ་མཆོག་རབ་བརྙེས་ཀྱང་། །བསྙུང་ཚུལ་འདས་གྲོངས་གཞན་ལ་སྟོན་
པ་སྟེ། །འཇིག་རྟེན་མཐུན་པར་འཇུག་པ་ལགས་མོད་ཀྱང་། །བདག་གཅིག་སྐྱབས་མགོན་སུ་ཡིས་མཛད་
པར་འགྱུར། །ཐེག་པ་རིམ་དགུ་རྒྱུད་སྡེ་ཆེན་པོ་བཞི། །བཀའ་དང་བསྟན་བཅོས་དགོངས་འགྲེལ་མ་ལུས་
པ། །དོན་བསྡུས་གསུང་སྒྲོགས་རྒྱལ་པོ་མི་བཞུགས་ན། །གཟུང་འཛིན་གཉིས་སྣང་གང་གིས་སེལ་བར་
འགྱུར། །རང་སེམས་རིག་(༢༥ ༣བ)པའི་ངང་དུ་འབྲལ་མེད་ཀྱང་། །ཆུ་བུར་མིག་གི་ཡུལ་དུ་མི་སྣང་བས། །
སྒྱུ་མའི་དཔེ་དང་མཚུངས་པར་བྱུང་གྱུར་ན། །ཐུགས་རྗེས་ཕོད་དམ་ཆོས་རྒྱལ་བརྩེ་བ་ཅན། །བདག་ཅག་
རྒྱལ་པོ་བརྗེད་པར་མ་མཆིས་སོ། །སྐྱེ་མེད་མངོན་སུམ་སྟོན་པ་རིན་པོ་ཆེ། །བསམ་ཞིང་ཚུགས་པ་མེད་དེ་
ཇི་ལྟར་བགྱི། །རང་བཞིན་བདེ་བ་སྟོན་པའི་རིན་པོ་ཆེ། །དྲིན་ལན་འཁོར་བ་མེད་དོ་རིན་པོ་ཆེ། །རྒྱལ་པོ་
ཁྱེད་དར་བདག་ཅག་བློན་འབངས་རྣམས། །ནམ་ཡང་འཆུགས་མེད་རྟེན་འབྲེལ་འཛོམ་གྱུར་ནས། །རྟག་
ཏུ་མི་འབྲལ་ཅི་གསུང་བཀའ་སྒྲུབ་ཅིང་། །སྐུ་གསུང་ཐུགས་དང་ཡོན་ཏན་ཕྲིན་ལས་རྣམས། །རྒྱལ་པོ་
ཁྱེད་དང་དབྱེར་མེད་གཅིག་པར་ཤོག །རྒྱལ་པོའི་
་བསྟན་པས་ནམ་མཁའ་གང་ཁྱབ་ཏུ། །མི་མཐུན་རྐྱེན་
གྱིས་གཡོ་བ་མ་མཆིས་པས། །འཁོར་བ་མ་སྟོངས་བར་དུ་གནས་པར་ཤོག །ཅེས་སྨྲེ་སྔགས་ཀྱིས་གསོལ་
བ་བཏབ་པས། ཐུགས་རྗེ་ཆེན་པོའི་ཐུགས་ཀ་ནས་ཚུར་རྒྱལ་པོ་ཡབ་ཡུམ་གསུམ་དབུ་ཉུག་གིས་བྱུང་བ་
ལ། ཇོ་མོ་མོང་བཟའ་ཁྲི་ལྕམ་དང་། བློན་པོ་སྣ་ཆེན་པོ་གཉིས་ཀྱིས་ཕྱག་བྱས། གསོལ་བ་བཏབ་ནས་
བཞུགས་པར་ཞུས་པས་མ་གནང་ངོ༌
། །དེ་ནས་བློན་པོ་སྣ་ཆེན་པོས་རྒྱལ་པོ་ལ་ཞུས་པ། རྗེ་ཉིད་མི་བཞུགས་
ན། སྤྱིར་སངས་རྒྱས་ཀྱི་བསྟན་པ་ཇི་ཙམ་ཞིག་གནས། མཐར་ཇི་ཙམ་ཞིག་ན་འཇིག །དེའི་སྔ་ལྟས་ཇི་
ལྟར་འབྱུང༌། སྒོས་སུ་བོད་ཡུལ་ཁ་བ་ཅན་འདིར་སངས་རྒྱས་ཀྱི་བསྟན་པ་དང་དེ་འཛིན་པའི་བྱང་སེམས་
དང་རྒྱལ་པོ་ལ་སོགས་པ་ཇི་ལྟར་འོང་། དམ་པའི་ཆོས་ཇི་ཙམ་གནས། རྒྱལ་པོ་གང་གི་རིང་ལ་ཆོས་
ལུགས་གང་དང་གང་ནུབ། དེའི་རྐྱེན་ཅིས་བྱེད། མི་རྣམས་ཆོས་སྤྱོད་པ་དང་། ཉམས་ལེན་ཇི་ལྟ་བུ་རབ་
བྱུང་བ་དང་སྔགས་པ་རྣམས་ཀྱི་དར་གུད་སྤྱོད་ལམ་དང་། བུད་མེད་རྣམས་ཀྱི་སྤྱོད་པ་ཇི་ལྟ་བུ་མཆི།
བོད་ཡུལ་དུ་གཙུག་ལག་ཁང་ཇི་ལྟ་བུ་འབྱུང་། ཕྱི་རབས་ཀྱི་རྒྱལ་བློན་བྱང་ཆུབ་(༢༥༤ན)སེམས་དཔའ་
- 421 -



མ་ཎི་བཀའ་འབུམ།
ཇི་ལྟ་བུས་བསྟན་པ་སྐྱོང་། རྒྱལ་པོ་ཉིད་གང་དུ་སངས་རྒྱ། བློན་པོ་ཆེན་པོ་རྣམས་སྐྱེ་བ་འདིའི་འོག་རོལ་
དུ་ཇི་ལྟར་འགྱུར། དུས་ཇི་ཙམ་ནས་བྱང་ཆུབ་ཐོབ། ལྷ་སྲས་མང་སྲོང་དང་བཙུན་མོ་རྣམས་ཇི་ལྟར་འགྱུར། །
བསྟན་པའི་གཞུག་ཏུ་ཆོས་གང་དར། ཆོས་གཞུག་གང་གིས་སྡུད་བྱ་བ་ལ་སོགས་པ་མང་དུ་གསོལ་བས།
བཀའ་སྩལ་པ། ཨེ་མ་ཧོ། བོད་ཡུལ་ཁ་བ་ཅན་གྱི་རྒྱལ་ཁམས་འདིར། །ཡང་དག་སངས་རྒྱས་རྣམས་
ཀྱིས་རབ་ཏུ་བསྔགས། ཁྱད་པར་ཅན་གྱི་གནས་སུ་བསྟན་པ་སྟེ། །བྱང་ཆུབ་སེམས་དཔའ་མང་པོ་འབྱུང་
བར་འགྱུར། །ང་ནས་གདུང་རབས་བཞི་ནས་རྒྱལ་པོ་ནི། །སོ་སོ་སྐྱེ་བོའི་བྱང་ཆུབ་སེམས་དཔའ་འབྱུང་། །
དེ་ཡི་སྲས་པོ་བྱང་ཆུབ་སེམས་དཔའ་ནི། །འཕགས་པའི་རིགས་ཅན་གང་ཟག་རྒྱལ་པོ་འབྱུང་། །ཆོས་
གཞི་གཙུག་ལག་ཁང་ནི་མང་དུ་བརྩིགས། །མཐའ་འཁོབ་རྒྱལ་པོ་མང་པོ་དབང་དུ་སྡུད། །ཕྱོགས་བཞི་
མཚམས་བཞི་དག་ནས་དཔྱ་ཁྲལ་སྡུད། །རྒྱ་གར་གསང་མཛོད་དམ་ཆོས་མང་པོ་བསྒྱུར། །སྤྲུལ་པའི་རྒྱལ་
པོ་བྱང་ཆུབ་སེམས་དཔའ་དེས། །ལོ་པཎ་སྤྱན་དྲངས་དམ་ཆོས་རྒྱས་པར་མཛད། །སྦྱངས་པ་ཅན་གྱི་སྐྱེས་
བུ་མང་པོ་འབྱོན། །རབ་ཏུ་བྱུང་བའི་སྡེ་པ་མང་དུ་འབྱུང་། །བརྩོན་འགྲུས་ཅན་གྱི་སྔགས་པ་མང་དུ་འབྱུང་། །
ཐུན་མོང་མཆོག་གི་དངོས་གྲུབ་ཐོབ་ནས་ནི། །ཡ་མཚན་རྫུ་འཕྲུལ་བཀོད་པ་སྣ་ཚོགས་སྟོན། །དེ་ལྟར་
ཆོས་སྐྱོང་རྒྱལ་པོ་ཆེན་པོ་དེས། །བོད་འབངས་བདེ་སྐྱིད་དགའ་བདེའི་དཔལ་ལ་སྤྱོད། །རྒྱལ་པོའི་མཛད་
སྤྱོད་ཕུན་སུམ་ཚོགས་པར་འགྱུར། །དེ་ཡི་སྲས་ནི་བྱང་ཆུབ་སེམས་དཔའ་སྟེ། །གཅིག་ནི་བདུད་རིགས་
རྒྱལ་པོ་དག་ཏུ་འགྱུར། །དེ་ལྟར་བདུད་རིགས་རྒྱལ་པོ་དེ་ཡིས་ནི། །བོད་འབངས་ཡོངས་ཀྱི་བསོད་ནམས
ཟད་པ་དང་། །སངས་རྒྱས་བསྟན་པ་ཉམས་དམས་གྱུར་པ་ཡིས། །ནག་པོའི་རིགས་ཀྱི་ལྷ་འདྲེ་རྒྱས་གྱུར་
པས། །(༢༥༤བ)གནམ་ཐེའུ་དཀར་པོའི་སྤྲུལ་པ་བློན་པོ་འབྱུང་། །བོད་ལ་གནོད་པ་བྱ་ཕྱིར་འགོང་པོ་
དར། །དེ་ནས་གནམ་ཐེའུ་དཀར་པོའི་སྤྲུལ་པ་དེས། །འདྲེ་ཡི་སྤྲུལ་པས་སྔགས་པ་གསོད་པར་འགྱུར། །
དེ་ནས་ནག་པོའི་ཕྱོགས་ཀྱི་ལྷ་འདྲེ་འཁྲུགས། །ནག་པོའི་ཕྱོགས་ཀྱི་ལྷ་འདྲེ་ཐམས་ཅད་ཀྱིས། །བདུད་
རིགས་རྒྱལ་པོ་དེ་ཡི་དཔུང་བཅས་ནས། །བྱང་ཆུབ་སེམས་དཔའ་གཉིས་ནི་དེ་དག་གིས། །གཅིག་ནི་
གཅུགས་ཤིང་གཅིག་ནི་གསོད་པར་བྱེད། །དེ་ནས་ནག་པོའི་ཕྱོགས་རྣམས་དར་གྱུར་ནས། །སངས་རྒྱས་
• 422 -



ཞལ་གདམས་ཟབ་དོན་ཆུང་ཚོའི་སྐོར།
བསྟན་པ་འདི་ནི་སྣུབས་པར་བྱེད། །གཙུག་ལག་ཁང་བཤིག་ཕན་ཚུན་ཆད་པ་གཅོད། །དགེ་སློང་རྣམས་
ལ་ལོག་པའི་བཀའ་ཆད་འབེབས། །སྡིག་པ་སྤྱོད་ལ་ལེགས་པའི་བྱ་དགའ་སྟེར། །དགོན་གནས་རྣམས་
སུ་རི་དགས་རྔོན་པ་བྱེད། །གཙུག་ལག་ཁང་དུ་ར་ལུག་ཕྱུགས་རྣམས་འཛུད། །དགེ་སློང་རྣམས་ལ་ཁུར་
པོ་བཀུར་ནས་འཁོལ། །སྔགས་པ་རྣམས་ནི་ལས་བྱེད་རྔོན་པར་བཀོལ། །ཀྱེ་མ་ཀྱི་ཧུད་སངས་རྒྱས་
བསྟན་པ་ཉམས། །ནག་པོའི་ཕྱོགས་རྣམས་ཤིན་ཏུ་དར་བར་འགྱུར། །སངས་རྒྱས་བསྟན་པ་རིན་ཆེན་
ཉམས་དམས་པས། །ང་ཡི་ཡི་དམ་སྐུ་གཟུགས་གཏེར་དུ་སྦེད། །རྒྱལ་པོ་དེ་ཡང་གྲི་རུ་བཀུམས་པར་
འགྱུར། །དེ་ནི་བཀྲ་མི་ཤིས་པར་ཤེས་ནས་སུ། །བདེ་གཤེགས་སྐུ་གཟུགས་དེ་ཡང་གཏེར་ནས་བཏོན། །
དེ་སྲས་རིགས་ལ་བཀའ་ཆད་དབུ་ཡོགས་ཀྱིས། །རྗེ་རྒྱལ་རྣམས་ལ་འབངས་ཀྱིས་ཁེངས་ལོག་བྱེད། །
དུས་མཐའ་ངན་པའི་མགོ་ཡང་དེ་ནས་ཟུག །ས་ཡི་བཅུད་ཉམས་སྨན་གྱི་ནུས་མཐུ་ཆུང་
། །རོ་རྣམས་མི་
ཞིམ་ལོ་ཏོག་སད་སེར་མང་། །འབྲུ་རྣམས་སྐྱེ་འཁྲུངས་ཞན་ཅིང་ཕྱུགས་རྣམས་ཞོ་ཤེ་ཆུང་། །ས་གཞི་སྒང་
གཤོངས་མང་ཞིང་ཚེར་མ་རྩུབ། །གཡང་ས་ངམ་གྲོག་ལ་སོགས་མ་རུངས་འབྱུང་། །གཅོང་རོང་ཆུ་བྲག་
ཤིན་ཏུ་མི་བདེ་ཞིང་། །རྩི་ཤིང་སྐམས་(༢༥༥ན)ཤིང་ས་རྡོ་རི་བྲག་ཉིལ། །གཟའ་སྐར་ལོག་རྒྱུ་ཆར་ཆུ་མི་
སྙོམས་ཤིང་། །ནད་མང་ཚེ་ཐུང་མུ་གེ་མང་དུ་འབྱུང༌། །འདྲེ་གདོན་མང་ཞིང་འདྲེ་ཆོས་མང་དུ་འབྱུང༌། །
འགོང་པོ་སྤུན་དགུ་མི་ཡུལ་བབས་པ་ཡིས། །ཕྱུགས་ཀྱི་གཡང་ཉམས་འབྲུ་བཅུད་སྲིས་མི་སྨེ། །འཐབ་
རྩོད་མང་ཞིང་ཞི་འགྲས་མང་དུ་འབྱུང་། །གོ་ཆ་དར་ཞིང་རྒྱན་ཆ་མཚོན་ལ་བྱེད། །དགྲ་རྐུན་དང་ནི་སློང་
འཕྲོག་མང་བར་འགྱུར། །རྒྱལ་ཁམས་འདིར་ནི་མི་དགེ་སྣ་ཚོགས་འོང་། །རྒྱལ་ཁྲིམས་དང་ནི་ཆོས་ཀྱི་
ཁྲིམས་ཀྱང་ཉམས། །བོད་འབངས་ཐམས་ཅད་མཐའ་ནས་མི་བདེ་ཞིང་། །མི་དགེའི་སྤྱོད་པ་རྣམ་པ་སྣ་
ཚོགས་འབྱུང་
། །དེ་ནས་བྱང་སེམས་སྤྲུལ་པ་བྱུང་ནས་སུ། །ཆོས་ཀྱི་མེ་རོ་མདོ་ཁམས་སྨད་ནས་སློང་། །
དེ་ནས་དགེ་འདུན་སྡེ་པ་མང་དུ་འཕེལ། །དེ་ཡང་བྱང་ཆུབ་སེམས་དཔའ་མང་པོ་ཡིས། །ང་ཡི་ར་སའི་སྐུ་
གཟུགས་འདི་དག་ལ། །མཆོད་པ་ཞབས་ཏོག་མང་པོ་བྱེད་པར་འགྱུར། །ཕྱོགས་རྣམས་ཀུན་དུ་གཙུག་
ལག་ཁང་སྐྱོང་ཞིང་། །དམ་པའི་སྤྱོད་པ་ཚུལ་བཞིན་བྱེད་པར་འགྱུར། །དེ་ནས་བདུད་རིགས་སྤྲུལ་པ་མང་
-423-



མ་ཎི་བཀའ་འབུམ།
ལ་འཚེ་
པོ་ཡིས། །སྡེ་རྩོད་བྱས་ནས་སྡེ་པ་ཉམས་དམས་འགྱུར། །གནས་དགོན་འཐབ་རས་བསྐོར་ཞིང་དགེ་སློང་
མདུང་ཁ་བྱེད། །གཙུག་ལག་ཁང་ལ་འཕྲོག་འཇོམས་བྱེད་པར་འགྱུར། །མཆོད་ཆ་རྣམས་ལ་ཐོབ་ཤ་བྱེད་
པར་འགྱུར། །ཀྱི་ཧུད་སངས་རྒྱས་བསྟན་པ་ཐལ་བ་བཞིན་དུ་བརླག །དེ་ཚེ་ནག་པོའི་ཕྱོགས་རྣམས་དར་
གྱུར་ཅིང་། །གང་ཟག་རྣམས་ཀྱིས་ཤེས་པ་བསྒྱུར་ནས་ཀྱང་། །མི་དགེའི་སྤྱོད་པ་སྣ་ཚོགས་བྱེད་པར་འགྱུར། །
འཚོ་བ་ལྷ་འདྲེ་རྣམས་དང་ཐུན་མོང་བྱེད། །ས་གཞི་འདི་ཡང་ཤིན་ཏུ་རྩུབ་པར་འགྱུར། །ཆོམ་རྐུན་མི་རྒོད་
མང་པོ་འབྱུང་བར་འགྱུར། །འདྲེ་དང་འདྲ་བའི་མི་རྒོད་མང་པོ་ཡིས། །འདི་ལ་མཆོད་བྱེད་ཀུན་
བར་བྱེད། །དེ་ཚེ་ནུབ་ཕྱོགས་དག་ཏུ་(༢༥༥བ)སྐུ་འཁྲུངས་ པ། །དགེ་སློང་ བྱ་ ཡི་ གདོང་ པ་ཅན་ཞིག་
འབྱུང་། །བྱང་ཆུབ་སེམས་དཔའ་བློ་གྲོས་གྲུབ་པར་ལྡན། །རཏྣ་བྷ་དྲ་ཞེས་སུ་གྲགས་པ་ཡིས། །འདི་ལ་
མཆོད་བསྟོད་བསྙེན་བཀུར་མང་དུ་འབྱུང་
། །བསྐོར་བ་ཕུ་དུད་རིམ་གྲོ་བྱེད་པར་འགྱུར། །དེ་ཚེ་རྒྱལ་པོ་
འོད་ཀྱི་མིང་ཅན་ནི། །བྱང་ཆུབ་སེམས་ལྡན་བློ་གྲོས་ཅན་ཞིག་འབྱུང་། །དེ་ཡིས་བྱང་ཆུབ་སེམས་དཔའ་
པཎྜི་ཏ། །རྣམ་དག་ཚུལ་ཁྲིམས་གསུམ་དང་རབ་ལྡན་ཞིང་། །མཁས་ཤིང་གྲུབ་ལ་མངོན་པར་བརྩོན་པ་
ནི། །རིགས་གསུམ་ཡོན་ཏན་ལྡན་པ་སྤྱན་དྲངས་ནས། །སྐུ་གཟུགས་འདི་ལ་བསྟོད་ཅིང་ཕྱག་ཀྱང་བྱེད། །
བསྙེན་བཀུར་བསྔགས་པ་ཕུན་སུམ་ཚོགས་པར་བྱེད། །དེ་ཡིས་བསྟན་པ་ཤིན་ཏུ་རྒྱས་པར་མཛད། །དེ་
ཡི་སློབ་མ་ཚུལ་བཞིན་རབ་ཞུགས་པ། །དགེ་སློང་དམ་པ་བསྟན་པའི་མངའ་བདག་ནི། །འདི་ལ་བཀུར་
སྟི་ཕུ་དུད་བྱེད་པར་འགྱུར། །བསྟན་པའི་མངའ་བདག་དགེ་སློང་དམ་པ་ཞིག །བྱང་ཆུབ་སེམས་དཔའ་
འཛམ་གླིང་མཚན་གྲགས་པ། །འཁོར་ནི་སྟོང་ཕྲག་ཕྱེད་དང་གསུམ་ལྡན་པ། །བྱོན་ནས་འདི་ལ་བཀུར་
སྟི་བྱེད་པར་འགྱུར། །བྱང་ཆུབ་སེམས་ལྡན་བསྟན་པ་མང་པོ་སྐྱོང་། །རིགས་པར་སྨྲ་ཞིང་རྣམ་པར་སྨྲ་བ་
ཡི། །སྟོན་པ་རྣམས་ལ་ནམ་ལངས་སྐར་མ་བཞིན། །དེ་ནས་དཀར་པོའི་ཕྱོགས་རྣམས་མཐུ་ཆུང་ཞིང་། །
བདུད་ཀྱི་ཕྱོགས་རྣམས་རྒྱས་པར་གྱུར་པ་ཡིས། །བདུད་ཀྱི་བྱིན་རླབས་གང་ཟག་མང་པོ་འབྱུང་། །གཟི་
བརྗིད་ཆེ་ཞིང་སྟོབས་ཀྱང་ཆེ་བ་དང་། །ནུས་པ་ཆེ་ཞིང་མཐུ་ཡང་ཆེ་བ་དང་། །མངོན་ཤེས་ཕྲ་མོས་བདེན་
ཚིག་བག་ཙམ་སྒྲུབ། །དེ་རྣམས་བཏགས་ཆོས་མང་པོ་བྱེད་པར་འགྱུར། །སངས་རྒྱས་བསྟན་པ་འདྲེ་ཆོས་
- 424 -



ཞལ་གདམས་ཟབ་དོན་ཆུང་ཚོའི་སྐོར།
མང་པོས་དཀྲུགས། །འདྲ་མིན་ཆོས་ལུགས་མང་པོ་
ང་པོ་སྟོན་བྱེད་ཅིང༌། །བློ་གྲོས་ཕྱིན་ཅི་ལོག་ཏུ་སྒྱུར་བར་
བྱེད། །མེད་པར་ལྟ་བའི་ཕྱོགས་ཀྱི་ཆ་བཟུང་(༢༥༦ན)ནས། །ཀུན་རྫོབ་བདེན་པ་ཁྱད་དུ་གསོད་པར་
བྱེད། །ལུས་ངག་དཀའ་ཐུབ་འགོག་པ་བྱེད་པ་འབྱུང་། །ཕྱོགས་མེད་རིས་མེད་བྱར་མེད་ཟེར་བ་དང་། །
རྒྱུ་ཟད་རྐྱེན་ཟད་ལྷུན་གྲུབ་ཟེར་བ་དང༌། །ལུང་མ་བསྟན་གྱི་ལྟ་བ་མང་དུ་འབྱུང་། །སངས་རྒྱས་མ་བསྟན་
མཁས་པས་མ་བགྱིས་པའི། །ད་ལྷ་ལྷ་ཡིས་བསྟན་ཟེར་འདྲེ་ཆོས་བྱེད། །དེ་རྣམས་འགོང་པོ་འདྲེ་ཡིས་
ཆོས་དགུ་གོན། །ར་སླག་ཁྱི་སླག་རེ་བ་ཟི་མའི་གོས། །རྩིད་ཞྭ་འབེ་ལག་གོས་ངན་ལུས་ལ་གོན། །བེར་
ག་དབྱུག་པ་ལ་སོགས་ཐོགས་པ་འབྱུང་། །བསོད་སྙོམས་པ་ཞེས་གྲོང་ཁ་འགྲིམ་པ་འབྱུང་། །ལྟོ་རྒྱབ་ཆེད་
དུ་དཀའ་ཐུབ་དྲག་པོ་ཡིས། །རང་གི་ལུས་ལ་གནོད་པ་བྱེད་པ་འབྱུང་
། །མངོན་མཚན་ཅན་གྱི་གྲགས་པ་
འདོད་ཕྱིར་དུ། །སྔགས་ཀྱི་ཐེག་པ་གླུ་རུ་ལེན་པ་འབྱུང་། །དགེ་བའི་ཆོས་སྤྱོད་གླུ་དང་བྲོ་ལ་བྱེད། ། བསམ་
གཏན་དྲན་པ་ཉམས་ལ་བྱེད་པ་འབྱུང་། །མེད་པར་ལྟ་ལ་ལྟ་བ་རྟོགས་པར་བྱེད། །སྨྱོ་བབས་ཅན་ལ་
རྟོགས་ལྡན་བྱེད་པ་འབྱུང་། །ཐེ་ཚོམ་ཅན་ལ་དམ་པར་འཛིན་པ་འབྱུང་། །སྨྲ་བ་མཁས་ལ་གདམས་ངག་
ཅན་དུ་བྱེད། །རྨོངས་པ་རྣམས་ལ་ཞིག་པོ་ཟེར་བ་འབྱུང་། །ལོག་སྤྱོད་མཁན་ལ་རྣལ་འབྱོར་པ་ཞེས་ཟེར།
ལུང་ས་བསྟན་ལ་ཆོས་ཀྱི་རྒྱུ་ཞེས་ཟེར། །རྙེད་གྲགས་འདོད་ལ་ཆོས་བཤད་མཁན་པོ་ཟེར། །ཆོས་ལུགས་
ཡིན་ཞེས་བབ་ཅོལ་མང་པོ་སྨྲ། །འདྲེས་བརླབས་པ་ལ་ཡེ་ཤེས་ཕེབས་ཞེས་ཟེར། །བདུད་ཀྱིས་སྤྲོ་བསྐྱེད་
བྱིན་རླབས་ཟེར་བ་འབྱུང་
། །གདམས་ངག་ཟེར་ཞིང་ལོག་ཆོས་མང་དུ་སྨྲ། །གདམས་པ་ཟེར་ནས་མུ་
སྟེགས་གསང་ཚིག་བསྟན། །དེ་ལྟར་ལོག་པའི་རྒྱུན་ལ་ཞུགས་ པ་ཡི། །བུད་མེད་ ཕོ་ སྤྱོད་ཐོ་ཅོ་བྱེད་པ་
འབྱུང་། །རང་ལུགས་ཉམས་པས་འཇིག་རྟེན་ཆོས་ལུགས་ཉམས། །དེ་ཡིས་རང་གཞན་ངན་
པར་བྱེད། །རྒྱུ་འབྲས་(༢༥༦བ)བདེན་པར་མི་ཤེས་མི་དགེ་སྣ་ཚོགས་བྱེད། །ཆོས་དང་ཆོས་མིན་མི་ཕྱེད་
ངོ་ཚ་མེད་པར་བྱེད། །ལོག་ཆོས་རྣམས་ལ་མི་ཀུན་དད་པར་བྱེད། །བྱས་པའི་ཆོས་ཀྱིས་བྱང་ཆུབ་མི་ཐོབ་
པས། །མ་བྱས་ལྷུན་གྲུབ་ཆོས་ཤིག་དགོས་ཞེས་ཟེར། །བྱེད་པར་མི་ནུས་དེ་ལ་དད་པར་འགྱུར། །དགེ་
བའི་བཤེས་ལྟར་སྣང་བས་ཡིད་གྲོགས་ཁྲིད། །སྔགས་པ་ཁ་ཅིག་སྔགས་ལ་རྩིང་ཆོས་བྱེད། །དམ་ཆོས་
- 425 -



མ་ཎི་བཀའ་འབུམ།
ཡོན་ལ་བལྟས་ནས་གསང་བ་སྒྲོག །གསེར་ཆོས་ཟེར་ཞིང་ཆོས་ལ་རིན་ཐང་དཔྱོད། །འགའ་ཞིག་མ་
ཐོབ་རྒྱུད་ཀྱང་འཆད་པར་བྱེད། །ལ་ལ་དབང་མ་ཐོབ་པར་དབང་བསྐུར་བྱེད། །ལ་ལས་དབང་བསྐུར་
ཟེར་ནས་ཡོན་ཡང་སྡུད། །རྙེད་བཀུར་དག་ལ་ཆགས་ཤིང་འདོད་ལ་ཞེན། །རང་གིས་རླུང་སེམས་དབང་
དུ་མ་འདུས་པར། །གསང་བ་ཤེས་རབ་ཡེ་ཤེས་མངོན་སུམ་བསྐུར། །དེ་དག་སྨད་འཚོང་བསྟེན་དང་ཁྱད་
པར་མེད། །ལ་ལས་དགེ་སློང་ཤེས་རབ་ཡེ་ཤེས་ནི། །བུད་མེད་དང་སྦྱོར་དབང་ནི་བསྐུར་བར་བྱེད། །
སྡོམ་ཁྲིམས་ཞིག་ནས་དམྱལ་བར་འཕེན་པར་བྱེད། །དེ་ནི་ལོག་པའི་ཆོས་ལ་སྤྱོད་པ་ཡིན། །རྙེད་བཀུར་
གྲགས་འདོད་དམ་ཆོས་འཆད་པར་བྱེད། །ཐོས་བསམ་སྒོམ་པ་བྱེད་པ་དེ་རྣམས་ཀྱང་། །འདུ་ཤེས་ཕྱིན་
ཅི་ལོག་ཏུ་བཏང་ནས་ནི། །ཆོས་དང་གང་ཟག་འཛོལ་ནས་ངན་འགྲོར་འགྲོ། །ཚུལ་ཁྲིམས་ཉམས་དང་
དམ་ཚིག་ཉམས་པ་དང་། །ཆོ་ག་ཉམས་དང་སྤྱོད་པ་ཉམས་པ་ཡིས། །ལོག་པའི་ལམ་ཞུགས་དེ་དག་ངན་
འགྲོར་འགྲོ། །བཙུན་པ་ལ་ལ་ཆོས་གོས་ཙམ་འཛིན་ཞིང་། །བསླབ་པ་ཉམས་ཤིང་ཚུལ་འཆོས་བྱེད་པ་
དག །དད་རྫས་ལོངས་སྤྱོད་བྱས་ནས་རང་གཞན་བསླུ། །རང་གིས་རང་གཞན་ངན་སོང་གནས་སུ་ཁྲིད། །
ལ་ལ་དགེ་འདུན་དཀོར་འབགས་ངན་སོང་འགྲོ། །ལ་ལ་གནས་གཞིས་དཀོར་འབགས་ངན་སོང་ལྷུང་། །
འགའ་ཞིག་(༢༥༧ན)སྔགས་བཙུན་ཟེར་ནས་ཆགས་ལམ་བསྟེན། །ལ་ལ་བཙུན་གཟུགས་ཚུལ་གྱིས་ཁེ་
ཚོང་བྱེད། །ཆ་ལུགས་བཟང་པོས་ཆོས་ཀུན་རྫུན་སྤྱོད་བྱེད། །ཀྱེ་མ་ཀྱི་ཧུད་སངས་རྒྱས་བསྟན་པ་ལ། །
བརྟེན་ནས་རང་གཞན་ངན་འགྲོར་བསྒྱུར་བར་བྱེད། །དེ་འདྲ་ཆོས་ལ་བབ་ཅོལ་མང་དུ་འབྱུང་། །སངས་
རྒྱས་བསྟན་པ་རིམ་གྱིས་འཇིག་པར་འགྱུར། །ད་ནི་རིང་པོར་མི་ཐོགས་དེ་དག་འབྱུང་། །ཨེ་མ་ཧོ། དེ་ཚེ་
དལ་འབྱོར་ཐོབ་པའི་ལུས་ཅན་ཀུན། །སེམས་སྟོབས་བསྐྱེད་ལ་རྩོལ་བ་མ་ཞན་མཛོད། །ཡང་དག་དགེ་
བའི་བཤེས་གཉེན་དམ་པ་བསྟེན། །དེ་ཡི་ངག་ལ་ངེས་པར་ཚད་མར་བཟུང་། །ཐུགས་ཀྱི་དགོངས་པ་
ལོངས་ལ་ངེས་པར་སྤྱོད། །མི་རྟག་འཆི་བར་ངེས་ཀྱིས་དམ་ཆོས་སྒྲུབས་པར་མཛོད། །ནམ་འཆི་ངེས་པ་
མེད་པས་བརྩོན་འགྲུས་མྱུར་དུ་རྩོམས། །དངོས་པོ་ཅིས་ཀྱང་མི་སྟོངས་དམ་ཆོས་སྙིང་ལ་འཆང་། །རྒྱུ་རྐྱེན་
རྟེན་འབྲེལ་ཡིན་པས་དགེ་བའི་ལས་ལ་འབོད། །སྡུག་བསྔལ་སྡིག་ལས་འབྱུང་བས་མི་དགེའི་ལས་རྣམས་
426 -



ཞལ་གདམས་ཟབ་དོན་ཆུང་ཚོའི་སྐོར།
སྤོངས། །ཀུན་རྫོབ་རྒྱུ་འབྲས་ཡིན་པས་ཚུལ་ཁྲིམས་གཙང་མ་སྲུངས། །འཁོར་རྒྱུ་ཉོན་མོངས་སྤོངས་ལ་
ངེས་འབྱུང་སེམས་རྟེན་བྱ། །ལུས་ངག་སྲོག་གི་ཕྱིར་ཡང་སྡིག་སྤོང་དགེ་བ་སྒྲུབས། །འཁོར་བའི་ཉེས་
དམིགས་སོམས་ལ་སྐྱོ་བ་བསྐྱེད། །སེམས་ཅན་རྣམས་ལ་བྱམས་དང་སྙིང་རྗེ་སྒོམས། །དེ་དག་དོན་དུ་
བྱང་ཆུབ་སེམས་བསྐྱེད་ཅིང་། །བྱང་ཆུབ་སེམས་དཔའི་བསླབ་པ་མ་ཉམས་སྲུངས། །ཆོས་ ཀུན་ རང་
བཞིན་སྤྲོས་བྲལ་བདག་མེད་སྒོམས། །དོན་དམ་ཀུན་རྫོབ་བདེན་པ་ཟུང་འཇུག་གིས། །བླ་མེད་བྱང་ཆུབ་
ལམ་ལ་ཚུད་པར་མཛོད། ཁྱིམ་པ་དང་ནི་རབ་ཏུ་བྱུང་བ་ཀུན། །རང་རང་སྤྱོད་ཚུལ་ཉམས་པ་མེད་པར་བྱ། །
དེ་ཉིད་མ་བཅོས་འགྱུར་མེད་རྣལ་མ་ཡིན། །མངོན་མཚན་མུ་སྟེགས་སྤྱོད་པ་དང་བྲལ་བས། །རང་སེམས་
རང་གིས་རྟོགས་ལ་དཔང་དུ་(༢༥༧བ)ཚུགས། །སྟོང་པའི་ཚིག་ལ་མ་ཞེན་བདེན་གཉིས་སྲོལ་ཚུད་གྱིས། །
ཆོས་རྣམས་ཁ་ལ་མ་གཡེངས་དེ་ཉིད་རྣལ་མར་སྤྱོད། །གཞན་ལ་སྒྲོ་སྐུར་མ་འདེབས་རང་སེམས་དཔང་
དུ་ཚུགས། །ཆོས་ལ་བཟང་ངན་མེད་ཅིང་ཐམས་ཅད་གཅིག་ཏུ་སློབས། །དེ་ལྟར་བྱས་ན་འདི་ཕྱིར་བདེ་
བར་འགྱུར། །ཨེ་མ་ཧོ། ང་ཡི་ལྷ་སའི་རྟེན་དང་བསྟན་པ་ལ། །བྱང་ཆུབ་སེམས་ལྡན་སྐྱེས་བུ་དུ་མ་ཡིས། །
ལོ་ནི་ཉིས་བརྒྱར་བསྟི་སྟང་བྱེད་པར་འགྱུར། །དེ་ནས་སངས་རྒྱས་བསྟན་པའི་སྒྲོན་མེ་འདི། །སྟོན་པ་
རྣམས་ཀྱིས་གསལ་བར་བྱེད་པར་འགྱུར། །དེ་ནས་བསྟན་པའི་སྙིང་པོ་སྒྲུབ་པའོ། །བྱང་ཆུབ་སེམས་དང་
ལྡན་པའི་དགེ་སློང་ནི། །ཡོན་ཏན་དཔག་ཏུ་མེད་པའི་དམ་པ་འབྱུང་། །གསང་སྔགས་མངོན་པ
པར་གྲུབ་
པའི་དགེ་སློང་ནི། །དམ་པ་མང་པོས་བསྙེན་བཀུར་བྱེད་པར་འགྱུར། །དེ་ནས་ཁྱད་པར་བསྙེན་བ་
ཆེར་བྱེད་པའི། །བྱང་ཆུབ་སེམས་དཔའ་ཤར་ཕྱོགས་སྐུ་བལྟམས་པ། །གསང་སྔགས་འཛིན་པའི་རྣལ་
འབྱོར་ཆེན་པོ་ནི། །སྙིང་པོའི་མཐའ་སྟོན་སྐྱེས་བུ་དམ་པ་ནི། །ཞལ་ཡང་བསྒྱུར་ཞིང་བསྙེན་བཀུར་དམ་
པ་མཛད། །དེ་ལ་བསྙེན་བཀུར་བྱེད་པ་དེ་དག་ནི། །འཕགས་པའི་གང་ཟག་དམ་པ་ཤ་སྟག་གོ །དེ་ཕྱིར་
དེ་དག་ཀུན་ལ་གུས་པ་བསྐྱེད། །དེ་དག་ཅི་ཕྱིར་འཕགས་པ་ཡིན་ཞེ་ན། །སངས་རྒྱས་རྣམས་ལ་མཛད་པ་
ཆེན་པོ་མཛད། །དེ་ཕྱིར་དེ་དག་འཕགས་པའི་གང་ཟག་གོ །དེ་ལྟར་འཕགས་པའི་གང་ཟག་རྣམས་
འབྱུང་ཞིང་། །འཁོར་ནི་ལེགས་ གནས་སྟོན་པའི་ གསུང་རབ་དང་། །སྟོན་པའི་སྐུ་གཟུགས་དངོས་སུ་
- 427 -



མ་ཎི་བཀའ་འབུམ།
བཞུགས་པ་དང་། །རི་བོ་ཡོན་ཏན་ཅན་ཡང་དེ་ན་ཡོད། །ཙ་རི་ཙ་གོང་བདེ་མཆོག་རང་བྱུང་དང་། །རྡོ་ཆུ་
རིན་པོ་ཆེ་ཡང་དེ་ན་ཡོད། །ཏི་སེའི་གངས་ལ་དགྲ་བཅོམ་ལྔ་བརྒྱ་བཞུགས། །བདུད་རྩིའི་ཆུ་ཡང་རི་བོ་
དེ་ན་ཡོད། །གྱེ་རེའི་བྲག་ལ་ཡིག་འབྲུ་རང་བྱུང་དང་། །མཁའ་འགྲོའི་ཕྱག་རྒྱ་(༢༥༨ན)རི་བོ་དེ་ན་ཡོད། །
མ་པང་མཚོ་ལ་ཀླུ་རྒྱལ་བྱང་སེམས་གནས། །ཆུ་བོ་ཡོན་ཏན་ཅན་ཡང་དེ་ན་ཡོད། ཁྲི་བཤོས་རྒྱ་མཚོའི་ཀླུ་
བློན་བྱང་ཆུབ་སེམས། །ཆུ་བོ་ཆེན་པོ་ཀུན་ལ་ཕན་པར་མཛད། །གནམ་མཚོ་ཕྱུག་མོའི་ནང་ན་བྱང་ཆུབ་
སེམས། །ཐང་ལྷའི་བྲག་ལ་དགྲ་བཅོམ་ལྔ་བརྒྱ་ཡོད། །སྦུབས་མཚོའི་གླིང་ན་ཀླུ་རྒྱལ་བྱང་ཆུབ་སེམས།
ཁའུའི་གངས་ལ་དགྲ་བཅོམ་མང་པོ་ཡོད། །རི་མཐོ་ས་གཙང་གངས་རི་གཉན་གྱིས་བསྐོར། །སྒྲ་དག་
སྐད་སྙན་སཾ་ཀྲྀ་ཏ་དང་མཚུངས། །མི་སྐད་ཆོས་ལ་བསྒྱུར་དུ་བཏུབ་པའི་སྒྲ། །ཡངས་ཤིང་མཐའ་ལེགས་
ཡོན་ཏན་ཀུན་ལྡན་པ། །དེ་ལྟར་ཁ་བ་ཅན་གྱི་ཡུལ་དབུས་སུ། །སྐྱེས་པའི་དལ་འབྱོར་མི་ལུས་ཐོབ་པ་
ཀུན། །ཡོན་ཏན་སློབ་ལ་རྩོལ་བ་མ་ཞེན་ཅིག །སྔོན་གྱི་སྨོན་ལམ་དག་པས་ཞིང་འདིར་སྐྱེས། །དད་གུས་
མོས་པ་ཡོད་པར་གྱུར་པ་ཡིས། །གཞན་བྱ་མི་དགོས་འདི་ལ་མོས་པས་ཆོག །ཕྱག་དང་མཆོད་པ་དག་ལ་
འབད་པར་གྱིས། །མཆོད་ཅིང་གུས་པར་བྱེད་པ་ཐམས་ཅད་ནི། །ཕྱིར་མི་ལྡོག་པར་རྒྱལ་བས་ལུང་བསྟན་
པས། །འདི་ལ་གུས་པར་མཛོད་ཅིག་བོད་འབངས་རྣམས། །བདག་ནི་ཁྱེད་ལ་དེ་སྐད་འདོམས་བྱེད་པ། །
རྙེད་ཕྱིར་མ་ཡིན་གྲགས་པའི་ཕྱིར་མ་ཡིན། །སྙིང་རྗེས་ཀུན་ནས་བསླངས་པའི་ཚིག་ཡིན་པས། །གུས་
པའི་ཡིད་ཀྱིས་སྤྱི་བོས་བླངས་པར་མཛོད། །ཅེས་གསུངས་ནས་ཐུགས་ཀར་ཐིམ་མོ། །དེ་མ་ཐག་ཏུ་ཐུགས་
རྗེ་ཆེན་པོའི་ཐུགས་ཀ་ནས་འོད་ཟེར་ཟླ་བ་ཤར་བ་འདྲ་བ་བྱུང་ནས། ར་སའི་གཙུག་ལག་ཁང་གི་ཕྱི་ནང་
ཐམས་ཅད་
ཅད་དུ་ཁྱབ་པར་གྱུར་ཏོ། །དེས་བསྐུལ་ནས་སྟེང་ཁང་གི་རྟ་མགྲིན་དཀར་པོའི་ཐུགས་ཀ་ནས་འོད་
ཟེར་དུང་གི་ཕྲེང་བ་འདྲ་བ་བྱུང་ནས་ར་སའི་གཙུག་ལག་ཁང་གི་ཕྱི་ནང་ཐམས་ཅད་དུ་ཁྱབ་པར་གྱུར་ཏོ། །
ཡང་འོ་ཐང་གི་ཁང་པའི་ལོགས་ནས་བཅོམ་ལྡན་འདས་སྨན་(༢༥༨བ)གྱི་བླ་བཻ་ཌཱུརྱ་འོད་ཀྱི་རྒྱལ་པོའི་
ཐུགས་ཀ་ནས་འོད་ཟེར་བེ་ཌཱུརྱའི་མདོག་འདྲ་བ་བྱུང་ནས་ར་སའི་གཙུག་ལག་ཁང་གི་ཕྱི་ནང་ཐམས་ཅད་
དུ་ཁྱབ་པར་གྱུར་ཏོ། །ཡང་འོ་ཐང་དབུས་མའི་ནང་ནས་བྱམས་པ་ཆོས་ཀྱི་འཁོར་ལོའི་ཐུགས་ཀ་ནས་
- 428 -



མ་
ཞལ་གདམས་ཟབ་དོན་ཆུང་ཚོའི་སྐོར།
འོད་ཟེར་སེར་པོ་གུར་གུམ་གྱི་མདོག་འདྲ་བ་བྱུང་ནས་ར་སའི་གཙུག་ལག་ཁང་གི་ཕྱི་ནང་ཐམས་ཅད་
ཁྱབ་པར་གྱུར་ཏོ། །ཡང་རྡོ་རྗེ་སེམས་དཔའི་ཐུགས་ཀ་ནས་འོད་ཟེར་གསེར་བཙོ་མའི་མདོག་འདྲ་བ་བྱུང་
ནས། ར་སའི་གཙུག་ལག་ཁང་གི་ཕྱི་ནང་ཐམས་ཅད་ཁྱབ་པར་གྱུར་ཏོ། །ཡང་ཁྲོ་བོ་སྨེ་བ་བརྩེགས་པའི་
ཐུགས་ཀ་ནས་འོད་ཟེར་འཕྲོས་ནས། འོད་ཟེར་རེ་རེའི་སྣ་ལས་ཁྲོ་ཆུང་རེ་རེ་འཕྲོས་ནས་ར་སའི་གཙུག་
ལག་ཁང་གི་ཕྱི་ནང་ཐམས་ཅད་ཁྱབ་པར་གྱུར་ཏོ། །དེ་ལྟར་གཙུག་ལག་ཁང་ཆེན་པོ་དེ་འོད་ཟེར་སྣ་
ཚོགས་ཀྱི་དྲ་བ་དྲ་ཕྱེད་ཀྱིས་ཁྱབ་པར་གྱུར་ཏེ། ནམ་མཁའི་ཁམས་ཐམས་ཅད་དཔའ་བོ་དང་རྣལ་འབྱོར་
མ་དང་མཁའ་འགྲོ་ལ་སོགས་པས་ཁེངས་ནས་གར་དང་རོལ་མོའི་བྱེ་བྲག་གི་མཆོད་པ་དཔག་ཏུ་མེད་པ་
ཕུལ་བ་དང༌། ལྷའི་ཚོགས་དཔག་ཏུ་མེད་པ་ལ་སོགས་པས་མཆོད་པ་དང་། ནམ་མཁའ་འཇའ་ཚོན་དང་
འོད་ཀྱིས་གང་བར་བྱུང་ངོ༌། །དེ་ནས་བློན་པོ་དང་གྲོང་ཁྱེར་གྱི་མི་རྣམས་ཀྱིས་བལྟས་ཏེ་མཐོང་ནས། །ར་
སའི་གཙུག་ལག་ཁང་དུ་འོང་བ་དང་། རྒྱལ་པོ་ཡབ་ཡུམ་གསུམ་མི་སྣང་བར། ན་བཟའ་ཕུང་ངེ་བྱས། སྣ་
ཆེན་པོ་དག་མོང་བཟའ་ཁྲི་ལྕམ་གཉིས་ངོ་འཛུམ་ནག་པ་མཐོང་ནས། བློན་པོ་རྣམས་ཀྱིས་རྒྱལ་པོ་ཡབ་
ཡུམ་གར་གཤེགས་ཞེས་དྲིས་པས། སྣ་ཆེན་པོས་སྨྲ་མ་ནུས་ཏེ་ཁ་རོག་པར་འདུག་གོ །མོང་བཟའ་ཁྲི་
ལྕམ་གྱིས་རྒྱལ་པོ་ཡབ་ཡུམ་གསུམ་ཐུགས་རྗེ་ཆེན་པོ་ལ་ཐིམ་མོ་ཞེས་ལོ་རྒྱུས་རྣམས་ཞིབ་ཏུ་གསུངས་
པས། དེ་མ་ཐག་ཏུ་བློན་འབངས་རྣམས་མྱ་ངན་གྱིས་གདུངས་ཏེ། ལ་ལ་ནི་ངུ་། (༢༥༩ན)ལ་ལ་ནི་ལུས་
ས་ལ་ལྡེག་ཅིང་འགྲེ་ལོག་བྱེད། ལ་ལ་ནི་ངོ་མཚར་ཏེ་གསོལ་བ་འདེབས་སོ། །དེའི་ཚེ་ཐོན་མི་སམྦྷོ་ཊ་
མིག་མཆི་མས་གང་བཞིན་པས་སྨྲེ་སྔགས་ཀྱིས་གསོལ་བ་བཏབ་པ་ནི། ཀྱེ་མ་ཀྱེ་ཧུད་སྡུག་བསྔལ་ལོ། །
རྒྱལ་པོ་སྲོང་བཙན་སྤྲུལ་པའི་སྐུ། ཁ་བ་ཅན་གྱི་རྒྱལ་ཁམས་སུ། །སྤྱན་རས་གཟིགས་ཀྱི་ཐུགས་རྗེས་
གཟིགས། །སྤྲུལ་པའི་རྒྱལ་པོ་དགོངས་སུ་གསོལ། །གདུལ་བྱ་རྣམས་ཀྱི་སྣང་ངོ་ལ། །འདའ་ཚུལ་སྟོན་
པར་མཛད་པ་དེ། །ཆོས་ཉིད་མི་འགྱུར་སྤྲུལ་པའི་བརྡ། །ལྷ་ས་སྐྱོང་བར་དགོངས་ནས་ཀྱང་། །རྒྱལ་པོ་
གཤེགས་པ་ཇི་ལྟར་ཡིན། །ཐུགས་རྗེས་གཞན་དོན་མི་མཛད་པར། །ཐུགས་མཁྱེན་པ་ཅན་དེ་ཅི་དགོངས་
ན། །སྐུ་མཛེས་པའི་ཕྱག་རྒྱ་ནམ་ཡོལ་ནས། །འཕྲུལ་སྣང་སྟོང་གིས་མི་དགོངས་སམ། །ཕ་རིན་པོ་ཆེ་དེ་
བ 429 -



མ་ཎི་བཀའ་འབུམ།
ཅི་དགོངས་ན། །བཅོམ་ལྡན་སངས་རྒྱས་ཤཱཀ་ཐུབ་ཀྱི། །ཞིང་ཁམས་མི་མཇེད་འཇིག་རྟེན་འདིར། ཁྱད་
པར་ཁ་བ་ཅན་ལྗོངས་སུ། །སངས་རྒྱས་གཉིས་པ་ལྟར་གྲགས་པའི། །སྲོང་བཙན་སྒམ་པོ་སྤྲུལ་པའི་སྐུ། །
ར་ས་འཕྲུལ་སྣང་ཕོ་བྲང་དུ། །འགྲོ་བའི་དོན་ལ་མི་བཞུགས་པར། །རྒྱལ་པོ་ཆེན་པོ་ཅི་ལགས་པ། །ཕ་
རིན་པོ་ཆེ་དེ་གར་གཤེགས་ན། །བོད་འབངས་སུ་ལ་རེ་ལགས་པ། །ཀྱི་ཧུད་ཀྱི་ཧུད་འཇིག་རྟེན་སྟོངས། །
བསམ་གྱིས་མི་ཁྱབ་ཕྱག་རྒྱ་ཆེ། །བདེ་གསལ་ཆོས་ཉིད་དོན་རྟོགས་པ། །འགྲོ་འོང་མེད་པར་གཟིགས་
ནས་ཀྱང་། །རྒྱལ་པོ་གཤེགས་པ་ཅི་ལགས་པ། །ཕ་རིན་པོ་ཆེ་དེ་གར་གཤེགས་ན། ཁྱབ་གདལ་ཆེན་པོ་
ཆོས་ཀྱི་སྐུ། །གཉུག་མའི་ངང་ལས་མ་གཡོས་ཀྱང་། །ཐུགས་ རྗེས་གཞན་དོན་མི་མཛད་པར། །དུས་ལ་
གཟིགས་སམ་ཅི་དགོངས་པ། །སྐུ་གཟི་མདངས་ཅན་དེ་གར་གཤེགས་ན། །ཀྱི་ཧུད་སངས་རྒྱས་བསྟན་
པ་ཉམས། །རྩ་བ་གནད་ཀྱི་གདམས་ངག་གིས། །སྐལ་ལྡན་(༢༥༩བ)གདུལ་བྱ་མི་འདྲེན་པར། །བོད་
འབངས་ གདུལ་བྱར་མི་གཟིགས་སམ། །རྗེ་རིན་པོ་ཆེ་དེ་ཅི་དགོངས་ན། །ཞལ་མཛེས་པའི་དཀྱིལ་
འཁོར་ནམ་ཡལ་ན། །ཀྱི་ཧུད་རྒྱལ་པོ་གྲོངས་པས་བརླག །མཛེས་པའི་སྐུ་ལུས་རིན་པོ་ཆེས། །དངོས་སུ་
འགྲོ་དོན་མི་མཛད་པར། །རྒྱལ་པོ་གཤེགས་པ་ཅི་ལྟར་ལགས། །ཐུགས་མཁྱེན་པ་ཅན་དེ་གར་གཤེགས་
ན། །ཀྱི་ཧུད་བོད་འབངས་ཇི་ལྟར་བགྱིད། །བྱིན་རླབས་བརྡ་ཡི་བརྒྱུད་པ་དང་། །བརྟུལ་ཞུགས་སྤྱོད་པའི་
རྟེན་འབྲེལ་གྱིས། །འགྲོ་བའི་མུན་པ་མི་སེལ་བར། །རྒྱལ་པོ་གཤེགས་པ་ཅི་ལགས་པ། །ཀྱེ་མ་བོད་
འབངས་སུ་ལ་རེ། །སྐལ་ལྡན་བོད་འབངས་ཕོ་མོ་ཀུན། །རྟག་ཏུ་འཆི་བ་རྗེས་སུ་དྲན། །མོས་གུས་དམ་
ཚིག་ལྡན་པ་ཡི། །སྤྱི་གཙུག་རྒྱན་དུ་མི་བཞུགས་པར། །བརྒྱད་ཅུ་རྩ་བཞི་རྒྱལ་པོའི་ལོ། །ལོན་ནས་ཁོ་བོ་
འགྲོ་གསུངས་ཏེ། །ད་ལྟ་ འཇིག་རྟེན་སྟོང་པར་བཞག །ཀྱི་ཧུད་བོད་འབངས་སྟོངས་པར་ལུས། །དུས་
ཁར་སང་གཟུགས་ཀྱི་སྔ་དྲོ་ལ། །བརྡ་དང་ཆོ་འཕྲུལ་བཀྱེ་ནས་ཀྱང་། །བོད་ཀྱི་རྒྱལ་ཁམས་མ་ལུས་ཚོགས། །
ཀུན་ཀྱང་ཁྲོད་ནས་འོངས་ཙམ་ན། །སྒྲ་དང་རོལ་མོ་འཇའ་དང་གུར། །མཁའ་འགྲོའི་ཚོགས་ཀྱིས་ཡོངས་
སུ་ཁེངས། །བོད་འབངས་གླིང་བཞི་སྟོང་པར་བཞག །ཉི་ཟླའི་འོད་ཟེར་མཁའ་ལ་ལྡོག །བོད་འབངས་
མ་རིག་གླིང་དུ་ཆུད། །ཀྱེ་མ་འདི་འདྲའི་དུས་ཤིག་བྱུང་། །རྒྱལ་པོ་མི་བཞུགས་འཇིག་རྟེན་འདིར། །སངས་
- 430 -



ཞལ་གདམས་ཟབ་དོན་ཆུང་ཚོའི་སྐོར།
རྒྱས་བསྟན་པ་ལན་ཅིག་ནུབ། །ལྷ་ས་བསྟན་པའི་སྲོག་ཤིང་ཆག །ཀྱེ་མ་རྒྱལ་པོ་རིན་པོ་ཆེ། །འབངས་
གདུངས་པའི་སྨྲེ་སྔགས་གསན་ལགས་སམ། །ལུས་གདུང་བའི་འགྲེ་ལྡོག་གཟིགས་ལགས་སམ། །
གཟིགས་ནས་བྱིན་གྱིས་བརླབ་ཏུ་གསོལ། །མ་རིག་མུན་པས་གཏིབས་པ་ཡི། །འཁྲུལ་བ་རྩད་ནས་
བཅད་དུ་གསོལ། །ཚེ་འདི་དང་ཕྱི་མ་བར་དོ་(༢༦༠ན)གསུམ། ཕ་ཁྱེད་དང་རྟག་ཏུ་མི་འབྲལ་ཤོག །ཅེས་
པའི་སྨྲེ་སྔགས་གདུངས་པའི་ང་རོས་གསོལ་བ་བཏབ་པ་དང་། རྒྱལ་པོ་མངོན་སུམ་དུ་བྱོན་པའི་སྣང་བ་
བྱུང་ནས། ཨེ་མ་ཧོ། སྐུ་གསུམ་མི་ཟད་རྒྱན་གྱི་འཁོར་ལོ་ལས། །འབད་མེད་འཁོར་ལོ་ཐོགས་མེད་ཅིར་
ཡང་འཆར། །འདས་གྲོངས་གཤེགས་པ་བདག་ལ་མེད་པས་ན། །འབྲལ་མེད་རྒྱུན་དུ་གུས་པས་གསོལ་
བ་ཐོབ། སེམས་ཅན་ཀུན་ལ་ཐུགས་རྗེས་རྟག་ཏུ་གཟིགས། །ང་ཡི་ཞལ་མཐོང་གསུང་ཐོས་སྨོས་ཅི་འཚལ།
ཀུན་གྱིས་གསོལ་བ་ཐོབ་ཅིག་བོད་འབངས་རྣམས། ཞེས་པའི་གསུང་བྱོན་ནོ། །དེ་ནས་ལོཙཱ་བ་ཐོན་མི་
སམྦྷོཊ་ན་རེ། འོ་སྐོལ་གྱི་རྒྱལ་པོ་འདི་ནི་ཐུགས་རྗེ་ཆེན་པོ་རང་ཡིན་ངེས་སོ། །ཇོ་མོ་མོང་བཟའ་ཁྲི་ལྕམ་
དང་བློན་པོ་སྣ་ཆེན་པོ་གཉིས་ལ་ཐེ་ཚོམ་མ་ཟ་ཞིག་ཟེར་བས། སེ་རུ་གུང་སྟོན་ན་རེ། ཁྱོད་ལ་གཏན་
ཚིགས་ཅི་ཡོད་ཟེར་རོ། །གཏན་ཚིགས་ནི་ད་ལྟ་རྒྱལ་པོས་གསུང་བྱོན་པ་དང་། ནམ་མཁའ་འཇའ་འོད་
འཁྲུག་ཅིང་ལྷ་དང་མཁའ་འགྲོའི་ཚོགས་འདུས་ནས་མཆོད་པ་འབུལ་བ་དང་། གཞན་ཡང་སྔོན་ཁྲོ་འབྲུག་
བཞེངས་པའི་དུས་སུ། བལ་པོའི་ལྷ་བཟོ་བ་ན་རེ། ངེད་ལྷོ་བལ་གྱི་ལྷ་ཁང་ཐམས་ཅད་རབ་ཏུ་བྱུང་བའི་
ཆ་ལུགས་དབུ་རེག་ཞབས་རྗེན་ངུར་སྨྲིག་གི་ཆོས་གོས་གསོལ་བ་ལྷ་མིའི་མཆོད་གནས་འོང་བ་ཡིན་ཟེར་
བས་ཁྲ་འབྲུག་ཀྱང་དེ་ལྟར་བཞེངས་ནས། ཁྲིམས་ཐ་མ་བཅས་ཏེ། ངའི་ཁ་བ་ཅན་དུ་འདི་འདྲ་བ་བྱུང་ན་
ང་ཡང་ཕྱག་འཚལ་ལོ། །གཞན་ཡང་ཕྱག་འཚོལ་ཅིག །གཞན་ཡང་རབ་ཏུ་བྱུང་ནས་ཆོས་བཞིན་བྱེད་པ་
ལ་དབུའི་མཆོད་གནས་བྱེད་པར་ཁྲིམས་བཅས་ཏེ། ངའི་དབོན་སྲས་རྗེ་བློན་རྣམས་ཀྱིས་ཀྱང་། ཞབས་
འོག་གི་རྡེའུ་ཕྱུང་ལ་སྤྱི་བོར་ཁུར་ཅིག་པའི་ཞལ་ཆེམས་བཞག་གོ །ཁྲ་འབྲུག་བརྩིགས་པའི་དུས་སུ་མི་རྣམས་
(༢༦༠བ)གྲགས་པ་བྱུང་བ་དང་། ཅོག་རོ་འབྲུག་ནང་གི་ཀླུ་བཏུལ་མཚོ་སྐམས། སྦྲུལ་མགོ་ལྔ་པ་བསད་
པའི་སྡིག་སྦྱོངས་ལ། ལྷ་ས་མཚམས་སུ་མཆོད་རྟེན་རྩེ་ལྔ་པ་བཞེངས་པའི་དུས་སུ། བཙུན་པའི་ཆ་བྱད་
- 431 -



མ་ཎི་བཀའ་འབུམ།
ཅན་ཞིག་བྱུང་བ་དང༌། རྒྱལ་པོས་ཕོ་བྲང་ནས་བློན་པོ་དང་བཅས་པས་རྟ་བསྟང་ནས་ཕོ་བྲང་གི་སྒོ་རྩར་
བྱོན་པ་དང༌། མཆོད་རྟེན་གྱི་རྩ་ན་བཙུན་པའི་ཆ་བྱད་ཅན་མཐེ་བོང་ཙམ་ཞིག་བཞུགས་འདུག་པ་ལ་ཕྱག་
བཙལ་ནས། ཁྱེད་རབ་ཏུ་བྱུང་བའི་རྟགས་ཙམ་གྱོན་པ་ལ། ང་ས་བདག་རྒྱལ་པོ་ཅིག་གིས་ཕྱག་འཚལ་
བ་འདི་ངོ་མཚར་རམ་བྱས་པས། བཙུན་པ་དེས་མཆོད་རྟེན་རྩེ་ལྔ་པ་དེ་ཕྱག་གཡོན་པའི་སོར་མོ་ལྔའི་རྩེ་
མོ་ལ་བླངས་ཏེ་འདི་ཡང་ངོ་མཚར་རམ། ང་རབ་ཏུ་བྱུང་བའི་རྟགས་ཅན་ཡིན། ལྷ་མིའི་མཆོད་གནས་
ཡིན། ང་རབ་ཏུ་བྱུང་བ་མཐོང་བ་དང་ཐོས་པ་དཀའ་བ་ཡིན། ང་ལུས་འདི་ལས་མེད་དེ་ངོ་མཚར་རམ་
ཟེར་བས། རྒྱལ་པོ་སྐྱེངས། ཡང་རྒྱལ་པོས་དར་གྱི་དབུ་ཐོད་ཕུད་ནས་རྒྱལ་པོའི་དབུ་ལ་རྒྱལ་བ་རིགས་
ལྔ་བཞུགས་པ་བསྟན་པས་དེ་ཡང་ངོ་མཚར་ཆེ་སྟེ། རྒྱལ་པོ་ཁྱེད་ལ་ལྷ་ལྔ་ལས་མི་འདུག་དེ་ཡང་ཀྲྀ་ཡ་ཞི་
བའི་ལྷ་རུ་འདུག་ཟེར་ནས། གྲི་ཕྱུང་ནས་ཁོང་རང་གི་བྲང་ཕྱེ་ནས་ངའི་འདི་གསང་སྔགས་བླ་ན་མེད་པའི་
ལྷ་ཡིན་པས། ངོ་མཚར་ རམ་གསུངས་ནས། དཔལ་གསང་བའི་འདུས་པའི་ལྷ་ཚོགས་བཀྲ་ལམ་མེ་
བསྟན་ པས། རྒྱལ་པོ་ཐུགས་ རབ་ཏུ་དགྱེས་ཏེ་ངོ་མཚར་བར་གྱུར་ཏོ། །དེའི་དུས་རྒྱལ་པོའི་དབུ་ལ་
རིགས་ལྔ་དང་། སངས་རྒྱས་ཨ་མི་དེ་བ་བཞུགས་པས། རྒྱལ་པོ་ཨཱརྱ་པ་ལོའི་སྤྲུལ་པ་ཡིན་ངེས་སོ། །སྐུ་
བལྟམས་པའི་ཚེ་ཞལ་བཅུ་གཅིག་པ་དང་། བཅུ་པ་དང་། བཞི་པ་དང་། ཡི་གེ་དྲུག་པ་དང་། སྒྲ་དང་འོད་
ཟེར་གྱི་རྣམ་པར་མཐོང་བ་དང་། བོད་འབངས་རྣམས་ལ་ཆོས་སྟོན་པའི་ཚེ། སངས་རྒྱས་ཀྱི་ཞིང་ཁམས་
དུ་མའི་བཀོད་པ་(༢༦༡ན)གསུངས་ཤིང་ཁོ་བོ་སྐུ་གསུམ་གྱི་བདག་ཉིད་ཡིན། ངའི་ཕྲིན་ལས་དང་རྣམ་
འཕྲུལ་ཁྱེད་ཀྱིས་མཐོང་ཐོས་དྲན་ཚོད་འདི་ལས་མེད་པ་མ་ཡིན་ཀྱང་། ཐམས་ཅད་ངའི་ཕྲིན་ལས་སོ་
ཞེས་བཀའ་སྩལ་པ་དང༌། གཞན་ཡང་སྔོན་ལིའི་ཡུལ་དུ་དགེ་ཚུལ་གཉིས་ཀྱིས་འཕགས་པ་འཇམ་དཔལ་
ལོ་བཅུ་གཉིས་ཀྱི་བར་དུ་བསྒྲུབས་པས་མ་གྲུབ་ནས། འཕགས་པ་ཐུགས་རྗེ་རེ་ཆུང་ཞེས་སྨྲེ་སྔགས་བཏོན་
པས། འཇམ་དཔལ་ནམ་མཁའ་ལ་བྱོན་ནས་ཁྱེད་གཉིས་དང་ང་ལས་འབྲེལ་མེད་པས་ཐུགས་རྗེ་ཆེན་པོ་
དང་ཡོད་དོ། །འོན་ཀྱང་ཁྱེད་གཉིས་ཀྱིས་ང་ལ་གསོལ་བ་བཏབ་པས། ད་ངས་ཁྱེད་གཉིས་ལ་ལུང་བསྟན་
གྱིས་གསུངས་ནས། ཐུགས་རྗེ་ཆེན་པོ་ད་ལྟ་རི་བོ་པོ་ཏཱ་ལ་ན་མི་བཞུགས་པར་ཁ་བ་ཅན་གྱི་རྒྱལ་ཁམས་
-432 -



ཞལ་གདམས་ཟབ་དོན་ཆུང་ཚོའི་སྐོར།
ན་རྒྱལ་པོ་སྲོང་བཙན་སྒམ་པོར་སྐུ་སྐྱེ་བ་བཞེས་ནས་ཡོད་ཀྱིས། ཁྱེད་རང་གཉིས་དེར་སོང་། ལོག་ལྟ་
དང་ཐེ་ཚོམ་མ་ཟ། ཁོང་ཐུགས་རྗེ་ཆེན་པོ་ལ་ངའི་སྤྲུལ་པ་གཅིག་དང་། བྱང་ཆུབ་སེམས་དཔའ་
ས་དཔའ་བརྒྱད་
ཁོང་གི་བློན་པོ་རུ་བྱས་ནས། ཁ་བ་ཅན་འདུལ་གྱིན་ཡོད་དེར་སོང་ཤིག་གསུངས་ནས་ལུང་བསྟན་ནོ། །
དགེ་ཚུལ་གཉིས་ཀྱི་བོད་ཡུལ་ཕྱོགས་གང་ན་ཡོང་ཆ་མེད་ཀྱང་རྒྱལ་པོ་ལ་མོས་གུས་བྱས་འོངས་པས།
སྟོད་ལུངས་མདའ་ན་མར་ཕྱིན་པས། དེ་རུ་རྒྱལ་པོས་ཆད་པ་བཅད་པའི་མགོ་བོ་བྲེགས་པ་དང་། རྐང་པ་
བྲེགས་པའི་ཕུང་པོ་ལུད་སྤུངས་ཙམ་འདུག་གོ །དེ་ནས་ཁོང་གིས་རྒྱལ་པོ་གང་ན་བཞུགས་དྲིས་པས་ལྷ་
ས་ན་བཞུགས་ཟེར་རོ། །དེ་ནས་དན་འབག་གི་གུང་གསེབ་ཅིག་ན་ཕར་ཕྱིན་པ་དང་། མགོ་བོ་ར་བ་
དང༌། མིག་གི་ཕུང་པོ་དང་། རྐང་ལག་གི་འབལ་ཁང་འདུག་པ་མཐོང་ནས། དགེ་ཚུལ་གཉིས་པོ་ཡང་
བྱེད་ནས་འཇམ་དཔལ་ཡང་བདུད་དུ་ཐལ་ལོ། །སྤྲུལ་པ་དེ་ཅིའི་སྤྲུལ་པ་སྲོག་གཅོད་ཀྱི་རྒྱལ་པོ་རུ་འདུག་
པ་ལ། ཨ་ཙ་མ་སྙམ་ནས་ཕྱིར་ལོག་(༢༦༡བ)ནས་ཕྱིན་ནོ། །རྒྱལ་པོས་དེ་གཉིས་ཡི་ཆད་པ་མཁྱེན་ནས།
བློན་པོ་ཅིག་རྟ་ནག་པོ་མདངས་ཅན་ལ་བསྐྱོན་ནས། ཁྱོད་ཀྱི་དན་འབག་ན་མར་ལ་མི་མགོ་བོ་ལ་སྐྲ་མེད་
པ་གོས་སེར་པོ་གྱོན་པ་གཉིས་ཡོད་ཀྱིས། དེ་གཉིས་ངའི་དྲུང་དུ་ཁྲིད་ལ་ཤོག་ཅེས་ཕོ་ཉ་བཏང་ངོ་། ཁོང་
གཉིས་ཅན་སླེབ་པ་དང༌། ངེད་ལ་ཡང་ཆད་པ་གཅོད་པར་འདུག་སྙམ་ནས་བྱེད་ཅིང་སྔངས་སོ། །དེ་ནས་
བློན་པོས་དེ་གཉིས་ཁྲིད་ནས་རྒྱལ་པོ་ནུབ་སྒོའི་ནེའུ་གསེང་གི་སྟེང་ན་ཡོད་པ་དང་མཇལ་བས། རྒྱལ་
པོའི་ཞལ་ནས་ཁྱེད་གཉིས་ཅི་ལ་འོངས་དྲིས་པས་དེ་གཉིས་ཀྱི་ཇི་ལྟར་ཡིན་པ་བཞིན་བརྗོད་པས། རྒྱལ་
པོའི་ཞལ་ནས་ཁྱེད་གཉིས་ཨཱརྱ་པ་ལོའི་ཞལ་བལྟ་བར་འདོད་དམ་གསུངས་པས། འཚལ་ལགས་ཞུས་
པས། དེ་གཉིས་རྒྱལ་པོས་ལྷ་སའི་ནེའུ་ཆུང་བྱེ་མའི་གླིང་དུ་ཁྲིད་དེ། དབུ་ཐོད་བཤིག་ནས་ཨ་མི་དེ་བའི་
ཞལ་བསྟན་ནས། ང་བོད་ཀྱི་རྒྱལ་པོ་ཨཱརྱ་པ་ལོ་ཡིན། ཁྱེད་གཉིས་འཇིགས་མི་དགོས་ཀྱིས་གསུངས་པ་
དང༌། འོ་ན་སེམས་ཅན་དེ་ཙམ་གྱི་སྲོག་བཅད་ནས་ཅི་བྱེད་པ། ཨཱརྱ་པ་ལོ་ཐུགས་རྗེ་ཆེན་པོ་ཡིན་པ་ལ་
ཟེར་བས། ངས་རྒྱལ་སྲིད་བཟུང་ནས་སེམས་ཅན་ལ་གནོད་པ་བ་སྤུ་གཅིག་ལ་ཡང་སྐྱེལ་མ་མྱོང་སྟེ།
ངའི་གདུལ་བྱ་འདི་རྣམས་ཞི་བས་མི་ཐུལ་པས་སྤྲུལ་པའི་མི་ལ་སྤྲུལ་པའི་ཆད་པ་བཅད་པ་ཡིན་གསུང་
- 433 -



མ་ཎི་བཀའ་འབུམ།
ངོ༌། །ད་ཁྱེད་གཉིས་དངོས་གྲུབ་ཅི་འདོད་གསུངས་པས། ཁོང་གཉིས་ཁ་སྐྱེངས་པས། ཡུལ་དུ་སླེབ་
ཅིག་འདོད་ཟེར་རོ། །དེར་རྒྱལ་པོས་དེ་གཉིས་ཀྱི་རྒྱགས་ཕྱེའི་སྣོད་བྱེ་མས་འགེངས་སུ་བཅུག་ནས་དེ་
ཉལ་བ་དང་། ནང་པར་ཁོང་རང་གི་སྒོ་རྩ་རུ་འགྲམ་པ་ལ་ཉི་མ་ལྷག་ཤར་ནས་སླེབ་འདུག །བྱེ་མ་རྒྱལ་
པ་གང་པོ་དེ་ཡང་གསེར་དུ་སོང་ནས་འདུག་གོ །དགེ་ཚུལ་དེ་གཉིས་ཀྱིས་ཚེ་འདི་ལ་དངོས་གྲུབ་དེ་ལས་
མ་ཐོབ་པོ། །རྒྱལ་པོའི་ཞལ་མཐོང་བ་དང་གསུང་ཐོས་པའི་བྱིན་རླབས་ཀྱིས། སྐྱེ་བ་འདིའི་ (༢༦༢ན)
འོག་རོལ་དུ་འཕགས་པ་དགྲ་བཅོམ་ པ་རྒྱན་མེད་པ་ཐོབ་བོ། །དེ་གཉིས་དེའི་དུས་སུ་ལོག་ལྟ་མ་སྐྱེས་ན།
ཚེ་འདི་ཉིད་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ་ཡིན་པ་ལ་ལོག་ལྟ་དེས་མ་ཐོབ། ཕྱི་མ་ལ་
ཐོབ་པར་ཐེ་ཚོམ་མེད་གསུང་ངོ༌། །དེ་ནས་རྒྱལ་པོ་ཨཱརྱ་པ་ལོ་ཡིན་ངེས་ཟེར་བས། དེར་བློན་པོ་རྣམས་
དད་ཅིང་ཐེ་ཚོམ་དང་བྲལ་ནས་ཨཱརྱ་པ་ལོ་ཞེས་གསོལ་བ་འདེབས་སོ། །བློན་པོ་མགར་སྟོང་བཙན་ཡུལ་
བསྲུངས་ནི་རྒྱ་ནག་གི་སོ་ཁམས་འདུལ་བའི་དཔོན་ལ་ཡོད་པས། རང་གི་ཡིད་ཀྱིས་ཀྱང་ཚོར་རྨི་ལམ་
ངན་པས་བློ་མ་བདེ་ནས་མྱུར་བར་འོངས་པས། བོད་ཡུལ་སླེབ་ལ་ཁད་པ་དང༌། རྒྱལ་པོ་སྐུ་གཤེགས་
པའི་གཏམ་ཐོས་པ་དང་སྔངས་སྐྲག་སྟེ། མིག་མཆི་མས་གང་ནས་སྨྲེ་སྔགས་མང་པོ་བཏོན་པའི་འདི་སྐད་
དོ། །རྗེ་རྒྱལ་པོ་སྲོང་བཙན་སྒམ་པོ་ཁྱེད། སྐུ་མྱ་ངན་ལས་འདས་པའི་འོག་རོལ་དུ། འབངས་འཁང་པའི་སྤྱི་
སྔགས་ཅུང་ཟད་མཆིས། རྗེ་མི་མངོན་དབྱིངས་ནས་སྙན་གསན་འཚལ། ཡང་ཕྱི་སྐོར་ལྷོ་ཡི་འཛམ་བུའི་
གླིང་། ནང་སྐོར་སྤུ་རྒྱལ་བོད་ཀྱི་ཡུལ། རུ་བཞི་ས་བཅད་མཚམས་ཡུལ་སྨད། ཡུལ་སྨོན་གཡང་བབས་དབུས་
ཀྱི་མཐིལ། །རི་བོ་མཐོན་པོ་ཧས་པུ་རི་ཡི་ཤར། །ཆུ་བོ་ལོ་ཧི་ཏ་ཡི་བྱང་ཕྱོགས་ན། །དཔལ་ལྡན་གཙུག་ལག་
བཀྲ་ཤིས་ལྷ་ས་རུ། །རྗེ་སངས་རྒྱས་དངོས་གཅིག་བཞུགས་པ་ནི། །མཚན་ཡང་སྲོང་བཙན་སྒམ་པོ་ཟེར། །
མཚན་ཐོས་པ་ཙམ་གྱིས་མོས་གུས་སྐྱེ། །ཞལ་མཐོང་པ་ཙམ་གྱིས་སྒྲིབ་པ་བྱང་། །རྗེ་དེ་ལྟ་བུའི་སྤྲུལ་སྐུ་
དེ། །སྙན་པ་རྒྱ་གར་ཡུལ་ན་སྒྲོག །ར་སའི་རྒྱལ་པོ་ཤིང་རྟ་ཅན། །ཐལ་མོ་སྦྱར་ཏེ་ས་ཏཱ་བརྗོད། ཁྱེད་ཀྱི་
ཆེ་བའི་ཡོན་ཏན་རྣམས། །རྒྱ་ནག་ཡུལ་གྱི་རྒྱལ་པོས་གསན། །ཕྱོགས་སུ་ཞལ་གཟིགས་འདུད་པ་མཛད། །
མི་ཉག་རྩ་མིའི་རྒྱལ་པོ་ཡང་། ཁྱེད་ཀྱི་མཚན་ཐོས་རྐྱང་ཕྱག་འཚལ། །མཚན་( ༢༦༢བ)བརྗོད་མཁན་དེ་ལ་
- 434 -



ཞལ་གདམས་ཟབ་དོན་ཆུང་ཚོའི་སྐོར།
བྱ་དགའ་བྱེད། །གེ་སར་དམག་གི་རྒྱལ་པོ་ཡང་། ཁྱེད་ཀྱི་མཚན་ཐོས་མོས་གུས་བྱེད། །ཞབས་དྲུང་སྐྱེ་
བར་སྨོན་ལམ་འདེབས། །མི་རྗེ་བྱང་ཆུབ་སེམས་དཔའི་རྒྱུད། ཁོང་དེ་ལྟ་བུའི་རྒྱལ་པོ་དེ། །སྐུ་འཁྲུངས་
དབུས་ཀྱི་ལུང་པར་འཁྲུངས་། །ཆོས་ཉིད་བདེན་པའི་དོན་རྟོགས་ཤིང་། །ཐུགས་དམ་ཞལ་གཟིགས་སྤྲུལ
པའི་སྐུ། །དེ་ཡན་ཆད་དངོས་སུ་ཞལ་བཞུགས་པ། །སྤྲུལ་སྐུ་འགྲོ་དོན་མཐར་ཕྱིན་མཛད། ཀྱེ་མ་སྙིགས་
མའི་སེམས་ཅན་བསོད་ནམས་ཆུང་
། །བདེ་གཤེགས་སྤྲུལ་སྐུ་མྱ་ངན་འདས། །རྗེ་མཉམ་མེད་རྒྱལ་པོ་
རིན་པོ་ཆེ། །གྲངས་མེད་བསྐལ་པར་ཚོགས་བསགས་ནས། །སྨོན་འཇུག་སེམས་བསྐྱེད་འཕེན་པ་ཡིས། །
མ་དག་སྙིགས་མ་ལྔ་དུས་ལྡན། །གདུལ་བྱའི་རྟོགས་པ་ཐ་དད་ལ། །སྣ་ཚོགས་ཐེག་པའི་དོན་བསྟན་ནས། །
སེམས་ཉིད་གཏན་ལ་འབེབས་མཛད་པ། །སྤྲུལ་པའི་སྐུ་དེ་གར་གཤེགས་ན། །མཉམ་ཉིད་ཐུགས་རྗེ་ཆེན་
པོ་དེས། །འགྲོ་བའི་དེད་དཔོན་མི་མཛད་དམ། །བྱིན་རླབས་ཡེ་ཤེས་འཁོར་ལོ་དེ། །སྣོད་ལྡན་སེམས་ལ་
མི་བསྐོར་བར། །རྗེ་སྤྲུལ་པའི་སྐུ་དེ་གར་གཤེགས་ན། །ཀྱི་ཧུད་ཀྱི་ཧུད་སྤྲུལ་པའི་སྐུ། །བརྗིད་པའི་སྐུ་
ལུས་རིན་པོ་ཆེ། །ཞལ་མཐོང་བ་ཙམ་གྱིས་དད་མོས་སྐྱེ། །གསུང་རྒྱང་ནས་ཐོས་ཀྱང་བྱིན་རླབས་འཇུག །
ཕྱག་དང་བསྐོར་བ་བྱས་ན་ཚོགས་རྫོགས་པ། །གདུལ་བྱའི་དོན་དུ་མི་བཞུགས་པར། །སྐུ་ཡལ་བར་འདོར་
བ་ཅི་ལགས་པ། །བྱི་ལིང་དར་ཟབ་ཀྱི་ན་བཟའ་དེ། །ཟིན་ཆུ་རྒྱུ་ཡི་ཚོང་དུས་སུ། །རྒྱལ་པོ་དབང་བསྐུར་
གྱི་ཐོད་དུ་བཅིངས་། །དར་གཞན་པས་ཁྱད་པར་རིན་ཐང་ཆེ། །རྒྱལ་པོའི་སྐུ་ལ་མི་གསོལ་བར། །བཙེམས་
ནས་འཇོག་པ་ཅི་ལགས་པ། །ཀྱི་ཧུད་བོད་ཁམས་སྟོང་པར་བཞག །ཆིབས་རྟ་ནག་པོ་ཁྱུང་ཆེན་དེ། བྱང་
ཕྱོགས་རྩ་མིའི་ཡུལ་ནས་སྟོན། །བྱོལ་སོང་ལུས་ལ་མི་སེམས་ཅན། །གྱི་ལིང་གི་ཡིག་ཚང་ཁོ་ལ་ (༢༦༣ན)
རྫོགས། །བཤུལ་རིངས་སུ་གཤེགས་ན་མི་ཆིབས་པར། །གསོས་ནས་འཇོག་པ་ཅི་ལྟར་ལགས། །ཡང་
དབེན་གྱི་བཞུགས་ས་ར་ས་དེ། །ཕྱི་ལྟར་ན་མཛེས་པ་གདུགས་ཀྱི་དབྱིབས། །ནང་ཉམས་སུ་དགའ་བའི་
གཙུག་ལག་ཁང་། །གནས་བྱིན་གྱིས་བརླབས་པའི་འཕྲུལ་སྣང་དེར། །སྐྱེ་མེད་ངང་ལ་མི་བཞུགས་པར། །
བྱས་ནས་འཇོག་པ་ཇི་ལྟར་ལགས། །དྲུང་དུ་འཚོགས་པའི་བོད་འབངས་རྣམས། ཁྱེད་ལ་མགོན་སྐྱབས་
རྟེན་དུ་བགྱིས། །བོད་འབངས་དབང་པོ་རབ་འབྲིང་ལ། །ཡི་གེ་དྲུག་པའི་གདམས་ངག་གིས། །གསུང་
-435 -



མ་ཎི་བཀའ་འབུམ།
དོན་བདུད་རྩི་མི་འཆད་པར། །འབངས་ཡལ་བར་འདོར་བ་ཇི་ལྟར་ལགས། །ཐུགས་མཁྱེན་པ་ཅན་དེ་ཅི་
དགོངས་ན། །ཐག་རིངས་འབངས་སོ་ཡུལ་བསྲུངས་བདག །དགྲ་ཡུལ་སོ་མཚམས་གཤོག་གཤོག་ནས། །
ཤ་དབུ་བར་དངས་ཤིང་ཁོང་ཁྲག་སྐམས། །ཚ་གྲང་དཀའ་བ་སྤྱོད་སྤྱོད་ནས། །དུས་ད་ལྟ་གདོང་དུ་མི་
བཞུགས་ པར། །འབངས་ཡི་ཐག་གཅོད་པ་ཇི་ལྟར་ལགས། །ཕ་རིན་པོ་ཆེ་དེ་གང་དུ་གཤེགས། །སྐུ་
མཛེས་པའི་ཕྱག་རྒྱ་ནམ་བརྟུལ་ན། །ཞལ་གཟི་མདངས་ཅན་དེ་གར་ཡོལ་ན། །གསུང་ཚངས་པའི་དབྱངས་
དེ་ནམ་ཆད་ན། །ཀྱི་ཧུད་ཡིད་བཞིན་ནོར་བུ་འདམ་དུ་བྱིང་། །དགོས་འདོད་རེ་བ་སུ་ལ་སློང་། །ཡན་ལག་
དང་པོ་མགོ་བོ་ཆད། །མགོ་མེད་ལུས་པོ་ཇི་ལྟར་བགྱི། །དབང་པོའི་དངས་མ་མིག་ཀྱང་ལོང་། །མིག་མེད་
ལོང་པར་གྱུར་པ་ལ། །ལོང་ཁྲིད་མཛོད་ཅིག་རྒྱལ་བའི་སྲས། །ད་རི་བོ་མཆོག་རབ་རྩེ་ནས་ཉིལ། །ལྷ་སུམ་
ཅུ་རྩ་གསུམ་སྒྲག་ཅིང་དངངས། །རྒྱལ་ཆེན་རིགས་བཞིའི་ཕོ་བྲང་ཞིག །གསེར་གྱི་རི་བདུན་རྨང་ནས་འགྱེལ། །
རོལ་བའི་མཚོ་བདུན་གཏིང་ནས་སྐམ། །ཀླུ་ཆེན་བརྒྱད་པོ་གང་དུ་སྡོད། །ལྕགས་རི་ནག་པོ་མཐའ་ནས་
ཞིག །སྐྱེ་འགྲོ་སེམས་ཅན་དུད་མོ་བྲོ། ཉི་མ་ནམ་མཁའི་མཐོངས་སུ་ནུབ། །དུས་ཀྱི་སོ་ནམ་ཇི་ལྟར་བགྱི། །
བཅོ་(༢༦ ༣བ)ལྔའི་ཟླ་བཙན་གཟའ་ཡིས་བཟུང་། །མཚན་འགྲོས་པ་ལ་ཅི་མ་སྲིད། །རྒྱ་མཚོའི་གླིང་དུ་
རྫིང་ཐག་ཆད། །དེད་དཔོན་ཚོང་པ་ཇི་ལྟར་བགྱིད། །ལྡུམ་རའི་མེ་ཏོག་ཧ་ལོ་སྐམ། །བུང་བའི་སྦྲང་རྩི་
གང་ནས་འཚོལ། །རྗེ་རྒྱལ་པོ་འོག་མིན་གནས་སུ་གཤེགས། །ངེད་བོད་འབངས་ཀྱི་མགོན་སྐྱབས་སུ་ལ་
རེ། ཁོ་བོ་རྒྱ་ནག་སོ་མཚམས་སུ། །རྨི་ལམ་ངན་ཞིང་རྒྱལ་པོ་དྲན། །ཞལ་མཐོང་བར་འདོད་པས་ཡར་ལ་
དྲངས། །ལམ་དུ་ཞུགས་ནས་འོངས་ཙམ་ན། །ཆོས་སྐྱོང་རྒྱལ་པོ་དགུང་དུ་གཤེགས། །སྐུ་མྱ་ངན་འདས་
སོ་སྐད་པ་ལ། །འབངས་ད་དུང་བདེན་རྫུན་ངོ་མ་ཤེས། །མི་སུ་ལ་དྲིས་ཀྱང་བདེན་ནོ་ཟེར། །གཏམ་ཐོས་
པ་ཙམ་གྱིས་གློ་སྙིང་འདར།། ད་སྐམ་ལ་ཕྱུང་པའི་ཉ་བཞིན་དུ། །ལུས་འགྲེ་ལྡོག་བྱེད་པ་གཟིགས་ལགས
སམ། །འབངས་ད་རུང་ཡི་ཐག་མ་བཅད་ཅིག །ཀྱི་ཧུད་འཇིག་རྟེན་སྟོང་པར་བཞག །ཐར་པ་ཆོས་ཀྱི་རྒྱལ་
མཚན་ནུབ། །མངའ་རིས་བོད་ལ་ཅི་མ་སྲིད། །དགོས་འདོད་འབྱུང་བའི་རེ་ས་གཤེགས། །བོད་ཀྱི་རྒྱལ་
ཁམས་སུ་ལ་རེ། །སྡུག་ཕོངས་ཀྱི་ཕ་མ་གྲོངས་ལགས་པས། །བདག་དྭ་ཕྲུག་རྣམས་ལ་ཅི་མ་སྲིད། །རྗེ་
- 436 -



ཞལ་གདམས་ཟབ་དོན་ཆུང་ཚོའི་སྐོར།
སངས་རྒྱས་གཉིས་པ་མྱ་ངན་འདས། །ངེད་བོད་འབངས་རྣམས་ཀྱི་དྲན་པ་སྟོར། །དུས་ཁར་སང་རྒྱལ་
པོའི་ཁབ་ཏུ་སླེབ། །གནས་སྐུ་རུ་ལྷ་ས་ཡེར་གྱིས་མཐོང་། །རྗེ་རྒྱལ་པོ་དྲན་ཏེ་ཅུང་ཞིག་བརྒྱལ། །འབངས་
རང་དབང་མེད་པར་མཆི་མ་ཤོར། །སྙིང་ཡང་མ་དགའ་ཕྱ་མ་ཕྱོ། །ལུས་ཀྱང་བྱིའུ་ཕྲུག་བཞིན་དུ་འདར། །
དྲན་པ་རེས་གསལ་རེས་མི་གསལ། །གདུང་བའི་ཤུགས་ཀྱིས་མྱ་ངན་བགྱིད། །འབངས་ལ་ཐུགས་རྗེས་
གཟིགས་སུ་གསོལ། །འགྲོ་དྲུག་འཁོར་བའི་འདམ་ནས་དྲོངས་། །གདུང་བའི་སེམས་ཀྱིས་གསོལ་བ་
འདེབས། །འབངས་བཞིན་མདངས་ལོག་པ་གཟིགས་ལགས་སམ། །སྨྲེ་སྔགས་འདོན་པ་གསན་ལགས་
སམ། །རྗེ་འབངས་ལ་(༢༦༤ན)ཐུགས་ཐག་མ་བཅད་ཅིག །མི་མངོན་དབྱིངས་ནས་ཐུགས་རྗེས་གཟིགས།
ཀྱི་ཧུད་འདི་འདྲའི་དུས་ཤིག་བྱུང་། །ཆོས་ཀྱི་རྒྱལ་པོ་གྲོངས་པས་བརླག །གནམ་ས་གཉིས་ཀྱི་ཀ་གདུང་
འགྱེལ། །མི་ཡུལ་གླིང་བཞི་སྟོང་པར་བཞག །ལྷ་ཡུལ་ནམ་མཁའ་འོད་ཀྱིས་བཀང་། །མི་འགྱུར་ཆོས་ཀྱི་
བསྟན་པ་བཞིག །ཤཱཀྱ་ཐུབ་པའི་གདུང་བརྒྱུད་ཆད། །མགོན་པོ་བྱམས་པའི་བསྟན་པ་སྟོངས། །བོད་
འབངས་གནམ་ས་སྐར་གྱིས་འཁྲིགས། །མུན་པའི་གླིང་ལ་མར་མེ་མནལ། །ཆུ་བོའི་གཞུང་ལ་གྲུ་ཟམ་
ཆག །འཇིགས་པའི་འཕྲང་ལ་སྐྱེལ་མས་བོར། །ཀྱི་ཧུད་མི་ཡུལ་སྟོང་པར་བཞག །ལར་བསམ་གྱིན་ཆོས་
ཀྱི་རྒྱལ་པོ་དྲན། །རྗེ་དྲན་པས་མི་ཕན་དགུང་དུ་གཤེགས། །གཏམ་མི་སྙན་ཐོས་པས་སྙིང་རླུང་ཞུགས། །
འབངས་མཆི་མའི་སྔས་ལ་མཆི་མའི་སྟན། །ཟས་ཟ་བ་མ་དྲན་ལུས་སྟོབས་ཤོར། །གོས་གོན་པ་མ་དྲན་
ངོ་ཚ་བྲལ། །གདོང་ལ་མཆི་མ་རྒྱུན་ཆད་མེད། །ངག་སྨྲེ་སྔགས་བརྗོད་ལས་གྲེ་བ་འཛེར། །འབངས་དུས་
ཀྱིས་ཉེས་པས་སྒྲིབ་པའི་ཕྱིར། །ཞལ་དངོས་སུ་མཇལ་བའི་སྐལ་མེད་ཀྱང་། །དུས་དོ་ནུབ་གཉིད་ཀྱི་རྨི་
ལམ་ན། །ཕྱག་ ཞལ་ ཙམ་ཞིག་མཇལ་བར་ཞུ། །གསུང་ལན་ཚིག་གཅིག་གནང་བར་ཞུ། །འགྲོ་བའི་
མགོན་པོ་ཐུགས་རྗེས་གཟིགས། །ཀྱི་ཧུད་དྲིན་ཅན་ཆོས་ཀྱི་རྗེ། །རྗེ་སྤྲུལ་པའི་ཕྱག་རྒྱ་བརྟུལ་བ་དེས། །
སྤྱིར་འཛམ་གླིང་བྱང་ཕྱོགས་སྨག་ཏུ་བསྲོས། །སྒོས་སྤུ་རུ་ལྷ་ས་འོད་དང་བྲལ། །ལས་ཅན་གྱིས་བྱང་ཆུབ་
ཇི་ལྟར་སྒྲུབ། ལར་བོད་འབངས་རྣམས་ཀྱི་ཐུག་ས་འདས། །ཚོགས་གཉིས་བསགས་པའི་ཞིང་ས་འདས། །
ཡོད་འབྱོར་ཕྱུག་པོའི་འབུལ་ས་འདས། །དབུལ་ཕོངས་ཉེན་པའི་སྐྱབས་གནས་འདས། ཁ་དྲག་པོ་ལ་
- 437 -



མ་ཎི་བཀའ་འབུམ།
གཉའ་གནོན་མེད། ཁ་ཞན་པོ་ལ་རྒྱབ་བརྟེན་མེད། །རྗེ་སྤྲུལ་སྐུ་དབྱིངས་སུ་གཤེགས་པ་དེས། ཁར་སང་
(༢༦་ བ)དུས་ཀྱི་རྒྱལ་པོ་ལ། །ཕྱི་རབས་བྲོད་པ་བསྐྱེད་པའི་ཕྱིར། །འོད་དང་འཇའ་དང་སྒྲ་ལ་སོགས། །
ཡ་མཚན་རྣམ་འཕྲུལ་བསམ་མི་ཁྱབ། །དཔའ་པོ་མཁའ་འགྲོའི་ཚོགས་རྣམས་ཀྱང་། །ནམ་མཁའི་ཁམས་
སུ་ཁེངས་པར་བྱོན། །རྒྱལ་པོའི་མཛད་སྤྱོད་ཏུར་གྱིས་དྲན། །འབངས་སེམས་ཀྱི་ཚ་གྲང་བཟོད་བརླག་
མེད། །འབངས་ཡི་ཐག་མ་གཅོད་སྤྲུལ་པའི་སྐུ། །ལུས་ལ་ཆགས་སྙམ་མི་བགྱིད་ཅིང་། །འབངས་གདུང་
སེམས་ཇི་ཙམ་ཆེ་བ་ལ། །རྗེ་འབངས་ལ་ཐུགས་རྗེས་མི་གཟིགས་སམ། །མ་བུ་ལ་ཕྱི་ཐག་མི་བསྲིང་ངམ། །
ལར་རྒྱལ་པོ་སྤྲུལ་སྐུའི་རང་བཞིན་ལ། །སྐུ་འདས་དང་མ་འདས་མི་མངའ་ཡང་། །ངེད་བོད་འབངས་ཀྱི་
ཉི་མ་དགུང་དུ་ནུབ། །བྱང་ཁོག་སྟོད་ཀྱི་ཁོང་སྙིང་བཏོན། །རྗེ་ ཆོས་ཉིད་ཀྱི་ངང་དུ་གཤེགས་པ་དེས། །
སྟོང་ཉིད་ཀྱི་ངང་དུ་ཕྱ་ལ་ལ། །ཟག་མེད་ཀྱི་བདེ་བ་ཁྲི་ལི་ལི། །བྱིན་རླབས་ཀྱི་ཆུ་རྒྱུན་ན་ར་ར། །འོད་
གསལ་གྱི་ཉི་མ་ཏ་ལ་ལ། །རྗེ་སྐུ་དང་གསུང་དང་ཐུགས་དང་གསུམ། །འབངས་མོས་པའི་ལུས་ངག་བྱིན་
གྱིས་རློབས། །ཚེ་འདི་ལ་མི་མཇལ་ཁོ་ཐག་ཆོད། །དུས་སྐྱེ་བ་འདི་ཡི་འོག་རོལ་ཏུ། །རྗེ་རྒྱལ་པོ་བཞུགས
པའི་ཞབས་དྲུང་དུ། །མཛེས་པའི་སྤྱོད་ལམ་སྣ་ཚོགས་ཀྱིས། །རྒྱལ་པོ་ཤིན་ཏུ་མཉེས་གྱུར་ནས། །རྟག་ཏུ་
ཞབས་ཏོག་བྱེད་པར་ཤོག །ཅེས་བློན་པོ་མགར་གྱིས་སེམས་གདུང་པའི་སྨྲེ་སྔགས་བཏོན་ཞིང་གསོལ་བ་
བཏབ་བོ། །དེའི་ཚེ་དེ་ན་འཁོད་པ་རྣམས་ལ་ལས་དག་མ་དག་གི་བྱེ་བྲག་གིས། སྣང་བ་བཟང་ངན་མང་
དུ་བྱུང་སྟེ། ལས་དག་པ་རྣམས་ཀྱིས། རྒྱལ་པོ་ལ་མཁའ་འགྲོ་མ་དང་། ལྷའི་ཚོགས་དཔག་ཏུ་མེད་པས་
མཆོད་པ་འབུལ་ཞིང་གདན་འདྲེན་པར་མཐོང་ངོ༌། །བློན་པོ་སྣ་ཆེན་པོས། རྒྱལ་པོ་སྐུ་ཤིན་ཏུ་ཆེ་བ་ཅིག་
གི་ ཕྲག་གོང་ གཡས་གཡོན་གཉིས་ནི། སྣང་བ་མཐའ་ཡས་དང་། ཐུགས་རྗེ་ཆེན་པོ་གཉིས་བཞུགས་
པར་(༢༦༥ན)མཐོང་ངོ༌། །མོང་བཟས་མེ་ཏོག་གི་ཆར་གྱིས་འཕྲུལ་སྣང་ཁྱབ་པར་མཐོང་ངོ༌། །བློན་པོ་
མགར་གྱིས་རྒྱལ་པོ་རྡོ་རྗེ་དང་དྲིལ་བུ་བསྣམས་ནས། དེ་ན་ཡོད་པ་རྣམས་ལ་བྱིན་རླབས་རེ་མཛད་པ
མཐོང་ངོ༌། །དེའི་ཚེ་ནམ་མཁའ་ནས་གསུང་བྱོན་ནས། ཁྱེད་རྣམས་སྨྲེ་སྔགས་མ་འདོན་པར་གསོལ་བ་
ཐོབ། མཐོང་སྣང་གི་བྱེ་བྲག་བཟང་པོ་སྣ་ཚོགས་འབྱུང་ངོ་གསུང་ ཀེ་ནས་བློན་མགར་ན་རེ; ད་གསོན་
མ
པར་
- 438 -



ཞལ་གདམས་ཟབ་དོན་ཆུང་ཚོའི་སྐོར།
ཅིག་མཐའ་བཞིའི་རྒྱལ་པོ་རྣམས་དང་རྒྱལ་ཁམས་གཞན་གྱི་མི་རྣམས་ཀྱིས། བོད་ཀྱི་བློན་པོ་རྣམས་
གདུག་པ་ཆེ་བས། རྒྱལ་པོ་ཡབ་ཡུམ་གསུམ་ཁུངས་མེད་ལ་བཏང་ངོ་ཟེར་བའི་གྲགས་པ་ངན་པས་ཕོག་
ཏུ་འོང་བས། དེ་རྒྱལ་པོའི་པུར་སྦྱོང་བའི་ཚུལ་ཙམ་བྱས་ན་མི་བཏུབ་བམ་ཟེར། ཐབས་བྱས་ཏེ་རྒྱལ་པོ་
འོད་ཟེར་དམ་པའི་ཕོ་བྲང་ན་ཕྱལ་བསྙུང་བ་ལ། ཟས་ལོག་ཤོར་ནས་བསྙུང་ངོ༌། །དེའི་གཡོག་ཁྲི་བཙུན་
གྱིས་མཛད། ཁྲི་བཙུན་ཡང་གཙང་ཁང་གི་གཙུག་ལག་ཁང་ན་བསྙུང་ངོ༌། །དེའི་གཡོག་ཀོང་ཇོས་མཛད་
པས་ཀོང་ཇོ་ཡང་བུམ་ཐང་གི་གཙུག་ལག་ཁང་ན་བསྙུང་ངོ༌། །རྒྱལ་པོ་ཡབ་ཡུམ་གསུམ་ཀ་སྐུ་ཁམས་མི་
བདེ་ཞེས་གྱིས་ཤིག །དེ་ཙུག་མ་བྱས་ན་ཕྱིས་བང་སོ་བརྩིག་ཏུ་མི་བཏུབ་བོ་ཟེར་རོ། །དེ་ནས་ཤོག་འདམ་
ལ་རྒྱལ་པོ་ཡབ་ཡུམ་གསུམ་འདྲ་བའི་སྐུ་འབགས་བྱས་ནས། དེ་ལ་སྨན་བཟང་པོ་བསྐུས། རྒྱལ་པོ་ཡབ་
ཡུམ་རང་གི་ན་བཟའ་བསྐོན་ནས་སྐུ་ཤིན་ཏུ་འདྲ་བར་བྱས་སོ། །དེ་ནས་བློན་པོ་མགར་གྱིས་བོད་འབངས་
རྣམས་ལ་འདི་སྐད་ཅེས་སྨྲས་སོ། །མདང་ལ་རྒྱལ་པོ་ཡ་
ཡབ་ཡུམ་གསུམ་སྐུ་གཤེགས་ནས་མེད་དོ། །བོད་
འབངས་རྣམས་ཀྱིས་ཆ་རྐྱེན་དང་ཤིང་ཁྱེར་ལ་ཤོག་ཅིག །རྒྱལ་པོ་ཡབ་ཡུམ་གྱི་པུར་སྦྱངས་དགོས་སོ། །
བང་སོ་བརྩིག་དགོས་ཟེར་ནས་ཡར་ལུངས་སུ་བང་སོ་བརྩིགས་ནས། རྒྱལ་པོའི་སྐུ་སྟག་གཟིག་གི་
པགས་པའི་སྟེང་དུ་རིན་པོ་ཆེའི་ཁྲི་ལ་(༢༦༥བ)བཞུགས་ནས། ཤིང་རྟས་སྤྱན་དྲངས་ཏེ་བང་སོའི་ནང་དུ་
བཞུགས་སོ། །པུར་ཁང་ལ་བཞུགས་ཕུལ། པུར་སྦྱངས་པའི་ཚུལ་བྱས་པ་དང་། ནམ་མཁའི་ཁམས་ཐམས་
ཅད་འཇའ་དང་གུར་དང༌། འོད་ཟེར་དཔག་ཏུ་མེད་པས་ཁྱབ་པར་གྱུར་ཏོ། །བོད་འབངས་དེ་ན་ཡོད་པ་
ཀུན་གྱི་སྣང་བ་དག་མ་དག་གི་མཐོང་སྣང་དཔག་ཏུ་མེད་པ་བྱུང་ངོ༌། །བློན་པོ་མགར་གྱི་སྣང་བ་ལ། ཞུགས་
ཕུལ་བའི་སྣ་ལ་རྒྱལ་པོ་རང་བྱོན་ནས་དེ་ན་ཡོད་པ་ཀུན་ལ་བྱིན་རླབས་མཛད་ནས་ཆོས་ཁྲིའི་སྟེང་ན་
བཞུགས་པ་མཐོང་ངོ༌། །སྣ་ཆེན་པོས་མེའི་ནང་ན་འོད་དཀར་པོ་ཅིག་བྱུང་ནས། དེར་འཚོགས་པ་རྣམས་
ལ་ཐིམ་པས། རྒྱལ་པོའི་སྐུའི་བཀོད་པ་དུ་མ་དང༌། ཐུགས་རྗེ་ཆེན་པོ་དང༌། ཨ་མི་དེ་བར་མཐོང་ངོ། །
ཡང་དེར་རྒྱལ་པོ་ཉིད་དངོས་སུ་བྱོན་པ་དང་། བསྟན་པའི་བདག་པོ་ཤཱཀྱ་ཐུབ་པར་མཐོང་ངོ༌། །ཡང་ཐོན་
མི་སམྦྷོ་ཊས། རྒྱལ་པོ་ཡབ་ཡུམ་གསུམ་རིན་པོ་ཆེའི་ཁྲི་ལ་བཞུགས་པ་དང་། བཅོམ་ལྡན་འདས་འཁོར་
བ 439 -



མ་ཎི་བཀའ་འབུམ།
ལོ་བདེ་མཆོག་ཏུ་མཐོང་ངོ༌། །ཡང་འབྲེ་སེ་རུ་གུང་སྟོན་གྱིས། བཅོམ་ལྡན་འདས་ཤཱཀྱ་ཐུབ་པ་ལ་བྱང་
ཆུབ་སེམས་དཔའ་མང་པོས་བསྐོར་བ་མཐོང་ངོ་། །འབལ་སྐྱིད་སྟག་རིང་མོས་ནི། ཐུགས་རྗེ་ཆེན་པོའི་ལྷ
ཚོགས་དཔག་ཏུ་མེད་པར་མཐོང་ངོ༌། །སྲས་གུང་སྲོང་གུང་བཙན་གྱིས་བསྟན་པའི་གཙོ་བོ་ལ་འཁོར་ཉན་
ཐོས་དགྲ་བཅོམ་པ་མང་པོས་བསྐོར་བ་མཐོང་ངོ་། །ཇོ་མོ་རུ་ཡོང་བཟས། སྒྲོལ་མའི་ལྷ་ཚོགས་སུ་མཐོང་
ཞིང་། མདོར་ན་དེ་དག་ལ་སོགས་པ་གང་ལ་གང་མོས་སུ་མཐོང་བ་མང་དུ་བྱུང་ངོ་། །ཐམས་ཅད་ཀྱང་ལུས་
ལ་བ་སྤུ་གཡོ་ཞིང་། མཆི་མ་ཆར་བཞིན་དུ་བབས་སོ། །དེ་ཚེ་འགྲོ་བ་མོས་པ་བསྐྱེད་ཕྱིར་དུ། རྒྱལ་པོས་སྤྲུལ་
པ་རྣམ་པ་དུ་མ་སྤྲུལ། ལས་འཕྲོ་དག་པས་མཐོང་སྣང་འདི་འདྲ་མཐོང་། །སངས་རྒྱས་བྱང་ཆུབ་སེམས་
དཔས་ནམ་མཁའ་གང་། མེ་ཏོག་མར་མེར་བདུག་སྤོས་དྲི་མཆོག་དང༌། །གདུགས་ (༢༦༦ན)དང་རྒྱལ་
མཚན་རོལ་མོའི་བྱེ་བྲག་དང་། །གནམ་རྒྱན་ས་རྒྱན་ལ་སོགས་མཆོད་པའི་ཚོགས། །ཀུན་ཏུ་བཟང་པོའི་
མཆོད་སྤྲིན་ནམ་མཁའ་གང་། །དཔའ་བོ་མཁའ་འགྲོའི་ཚོགས་ཀྱིས་བསུ་བྱེད་པ། །མཆོད་སྤྲིན་མཛེས་
པའི་ཚོགས་ཀྱིས་རྒྱལ་པོ་བསུས། །གདུགས་ཀྱི་ཕྱི་དྲོ་མྱ་ངན་འདའ་ཚུལ་བསྟན། །སྤྲུལ་པའི་དཀྱིལ་འཁོར་
ཆོས་ཉིད་མཁའ་ལ་ལྡོག །གྲག་སྟོང་ གསུང་ཉིད་བརྗོད་མེད་དབྱིངས་སུ་ཐིམ། །འོད་གསལ་ཐུགས་ནི་
མཉམ་ཉིད་ཀློང་དུ་ཡལ། །ལྷ་རྫས་རོལ་མོ་སྣ་ཚོགས་ཕུལ་ནས་ཀྱང་། ཁྲི་མཆོག་དར་གྱིས་སྤྲས་པའི་སྟེང་
ན་བཞུགས། །གདུགས་མཆོག་འཁྲིལ་པ་དབུ་ལ་རབ་ཏུ་ཕུབ། །དར་དཀར་ཟླ་བ་སྟོང་པས་གཟི་བརྗིད་ཆེ། །
མ་འདས་བཞིན་དུ་ལྷང་ངེ་གསལ་གྱུར་ཀྱང་། །ཀུན་ཀྱང་ཡུས་ཀྱིས་བརྣངས་ཏེ་མ་ཡེངས་བལྟ། །མྱ་ངན་
སྨྲེ་སྔགས་ང་རོ་རབ་ཏུ་འདོན། །གདུང་བའི་ངུ་འབོད་མཆི་མ་ཆར་བཞིན་འཛག །དེ་དུས་མཐོང་སྣང་སྣ་
ཚོགས་བྱུང་གྱུར་ཏེ། །དག་སྣང་ཅན་ལ་ཆོས་གསུང་རབ་ཏུ་མང་། །གཡས་གཡོན་གཟིགས་པའི་བཞིན་
མཛེས་ཀུན་གྱིས་མཐོང་། །དེ་ནས་མཐོང་སྣང་སྣ་ཚོགས་རབ་མང་བྱུང༌། །མཁའ་འགྲོ་འདུ་དུས་ཡར་གྱི་
ཚེས་བཅུ་ལ། །སྤོས་ཀྱི་ཤིང་སྒྲོམ་དར་གྱི་གཞལ་མེད་ཁང་། །ཟུར་བཞིར་རྒྱལ་ཆེན་ཕྱོགས་སྐྱོང་བཅུ་རྣམས་
དང༌། །དཔལ་མགོན་བདུན་ཅུ་རྩ་གཉིས་དག་ཀྱང་བྱོན། །མཆོད་པའི་ལྷ་མོ་བཅུ་དྲུག་དག་ཀྱང་བྱོན། །
སྣ་ཚོགས་མཆོད་པའི་ཚོགས་རྣམས་རབ་ཏུ་དབུལ། །ཡེ་ཤེས་མེ་ཡིས་སྐུ་འབག་རབ་ཏུ་བཞུ། །དེ་དུས་སོ་
- 440 -



ཞལ་གདམས་ཟབ་དོན་ཆུང་ཚོའི་སྐོར།
སོའི་བློ་དང་མཐུན་པར་བྱུང་། །སྒྲ་དང་འོད་དང་ས་ཆེན་གཡོ་བ་དང་། །འདོད་ཁམས་གཟུགས་ཁམས་ལྷ་
རྣམས་མ་ལུས་འདུས། །ནམ་མཁའི་མཐའ་བཞི་འོད་ཀྱི་གུར་དུ་འཁྲིགས། །མེ་ཏོག་རིང་བསྲེལ་ཆར་པ་
བཞིན་དུ་འབབ། །བྱམས་ཆེན་ཐུགས་ལ་གཡོ་བ་མ་མཆིས་ཀྱང་། །ཟབ་མོའི་ཆོས་ནི་སྒྲ་སྒྲོགས་ཀུན་གྱིས་
ཐོས། །(༢༦༦བ)ཡང་ཡང་དཔའ་བོ་གར་བྱེད་རོལ་མོ་དང་། །མཁའ་འགྲོ་མ་རྣམས་གདུང་དབྱངས་ལེན་
པ་དང་། །ལྷ་རྣམས་མེ་ཏོག་ཆར་པ་འབེབས་པ་དང་། །འཇའ་གུར་བླ་བྲེ་འོད་དང་རོལ་མོའི་སྒྲ། །དྲི་ཞིམ་
སྤོས་ངད་ལྡང་བ་ལ་སོགས་པ། །ལྟས་དང་ཆོ་འཕྲུལ་སྣ་ཚོགས་རབ་ཏུ་བྱུང་། །དེར་འཚོགས་བོད་འབངས་
ལ་ལ་ཡིས། །རྒྱལ་པོ་ཞལ་གཡོ་འཛུམ་པ་དང་། གསུང་བྱོན་ཆོས་ཀྱང་རབ་ཏུ་གསུངས། །དེ་ཚེ་ནམ་མཁའི་
དབྱིངས་རྣམས་ལ། །སངས་རྒྱས་བྱུང་ཆུབ་སེམས་དཔའ་རྣམས། །སྤྲིན་ཕུང་ལྟ་བུར་བྱོན་པ་མཐོང་། །
དད་ལྡན་གསོལ་བ་འདེབས་རྣམས་ལ། །མཆོག་དང་ཐུན་མོང་དངོས་གྲུབ་རྣམས། །སྐད་ཅིག་ཉིད་ལ་
རྒྱུད་ལ་སྩོལ། །རྒྱལ་པོའི་གདུང་ལ་བྱོན་པའི་མི། །སྟེང་ན་འབར་བའི་འོད་དཀྱིལ་ན། །བལྟ་བས་མི་ངོམས་
བདེ་གཤེགས་སྐུ། །འཛུམ་པའི་མདངས་ལྡན་བཞད་པའི་ཞལ། །འཇའ་ཡི་རྣམ་པར་བསྐོར་གྱུར་པ། །
ཕྱོགས་བཞི་ཐད་སོར་འབར་བའི་མེ། །དཔའ་བོ་མཁའ་འགྲོ་དུ་མ་རྣམས། །གར་དང་རོལ་མོ་བྱེད་པ་
དང༌། ཁ་ཅིག་གིས་ནི་མཐོང་བར་གྱུར། །སྐྱེས་ཆེན་འགའ་ཡི་སྣང་བ་ལ། །རྒྱལ་བའི་དབུ་གཙུག་
འཕགས་ཤིང་། །མཉམ་བཞག་ས་གནོན་ཕྱག་རྒྱ་ཅན། །བཙོ་མ་གསེར་གྱི་མདོག་འདྲ་མཐོང་། །ལ་ལ་
དག་གི་སྣང་བ་ལ། །སྐུ་མདོག་བྱུ་རུ་ལྟ་བུ་ལ། །ཞལ་གཅིག་ཕྱག་བཞི་ཕྲེང་བ་དང་། །ཐལ་སྦྱར་པདྨ་
བསྣམས་པ་མཐོང་། །ལ་ལས་ལོངས་སྐུ་རིགས་ལྔར་མཐོང་། །འགའ་ཞིག་དག་གི་སྣང་བ་ལ། །རྒྱལ་པོའི་
གདུང་བཞུ་མེ་ཡི་སྒྲ། །ཆོས་རྣམས་ཐམས་ཅད་མ་ལུས་པ། །བདག་མེད་སེང་གེའི་སྒྲ་འབྱིན་ཅིང་། །ནམ་
མཁའ་གང་བའི་དཔའ་བོའི་ཚོགས། །མཐིང་ནག་ཞལ་གཅིག་ཕྱག་གཉིས་པ། །གྲི་གུག་ཐོད་པ་ཁ་ཊཱ་
བསྣམས། །བར་སྣང་ཁམས་ནི་གང་གྱུར་ཏེ། །དེ་དག་ལ་ནི་འོད་ཟེར་གྱི། །དྲ་བ་སྣ་ཚོགས་འཕྲོས་གྱུར་
བ། ཁམས་གསུམ་སེམས་ཅན་རྣམས་ལ་ཕོག །དེ་དག་ (༢༦༧ན)འོད་དུ་ལྟེམ་གྱིས་ཞུ། །འོད་དེ་ཡོངས་
སུ་གྱུར་པ་ལས། །ཀུན་ཀྱང་བདག་མེད་མ་རུ་གྱུར། །དེ་དག་ཐམས་ཅད་མ་ལུས་ཀྱང་། །ཆོས་རྣམས་
- 441 -



མ་ཎི་བཀའ་འབུམ།
ཐམས་ཅད་བདག་མེད་ཅིང་། །རང་བཞིན་གྱིས་ནི་རྣམ་པར་དག །ཅེས་པའི་ཆོས་སྒྲ་མང་པོ་གསུངས། །
འགའ་ཞིག་དག་གི་སྣང་བ་ལ། །རྒྱལ་པོའི་པུར་བཞུ་གདུང་ཁང་ལ། །འོད་ཟེར་འདྲ་བ་འཐིབས་པ་ལ། །
གཞལ་ཡས་ཁང་གི་རྣམ་པར་གསལ། །དེ་ནང་རྒྱལ་པོ་བཞུགས་པ་ནི། །ཞལ་ཡང་འཛུམ་ཞིང་ཀུན་ཏུ་
གཟིགས། །སྐུ་ནི་ཅུང་ཟད་འགྱིང་པ་ལ། །ཐུགས་ནི་གྱེན་ལ་ལོག་པ་ནི། །པདྨ་འདབ་བརྒྱད་དག་ཏུ་གྱེས། །
ལྟེ་བར་བཅོམ་ལྡན་དགྱེས་མཛད་བཞུགས། །འདབ་བརྒྱད་ལྷ་མོ་དག་གིས་བསྐོར། །དགྱེས་རྡོར་ལྷ་དགུ་
གསལ་བ་དག །རྒྱལ་པོའི་ཐུགས་ཀར་བཞུགས་པ་མཐོང་། །ལ་ལ་དག་གི་སྣང་བ་ལ། །པདྨ་ཉི་ཟླའི་
གདན་སྟེང་ན། །འཇིགས་བྱེད་དུས་མཚན་བསྣོལ་པ་ཡི། །སྟེང་ན་ཆོས་སྐྱོང་རྒྱལ་པོ་ཉིད། །འགྱིང་བག་
ཆོས་འཆད་ཕྱག་རྒྱ་ཅན། །བཅུ་དྲུག་ལྷ་མོའི་ཚོགས་ཀྱིས་བསྐོར། །འོད་ཀྱི་རྣམ་པ་གསལ་བར་མཐོང་།
ལ་ལ་དག་གི་སྣང་བ་ལ། །པུར་ཁང་ཆོས་ཁྲིའི་རྣམ་པར་གྱུར། །སེང་ཁྲི་པདྨ་ཉི་སྟེང་ན། །རྒྱལ་པོའི་སྐུ་
བཞུགས་འཛུམ་བག་ཅན། རྒྱུད་འབྲེལ་གཞུང་བཤད་བྱེད་པ་མཐོང་། །ལ་ལ་དག་གི་སྣང་བ་ལ། །
མདུན་གྱི་ནམ་མཁའི་ཁམས་དག་ཏུ། །རྒྱལ་པོ་སྲོང་བཙན་ཉིད་བྱོན་ནས། །ཡེ་ཤེས་བདུད་རྩིས་གང་བ་
ཡི། །བུམ་པ་རྒྱལ་པོའི་ཕྱག་ན་བསྣམས། །ཨ་བྷི་ཥིཉྩ་ཞེས་བརྗོད་དེ། །དེར་འཚོགས་རྣམས་ ཀྱི་སྤྱི་
ནས། །དབང་བསྐུར་མཛད་པ་འགའ་ཡིས་མཐོང་། །ལ་ལ་དག་གི་སྣང་བ་ལ། །རྒྱལ་པོའི་གདུང་བཞུ་མེ་
དཔུང་ལས། །འོད་ཟེར་ཁ་དོག་སྣ་ལྔ་འཕྲོས། །འོད་ཟེར་རེ་ལ་མཁའ་འགྲོའི་ཚོགས། །དཔག་ཏུ་མེད་པ་
གར་བསྒྱུར་ཞིང་། །མདུན་གྱི་ནམ་མཁར་སྤྲིན་བཞིན་འཐིབས། །(༢༦༧བ)སྐྱེ་མེད་རྡོ་རྗེ་གླུ་ལེན་པ། །
འགའ་ཞིག་གིས་ནི་མཐོང་བར་གྱུར། །ལ་ལ་དག་གི་སྣང་བ་ལ། །རྒྱལ་པོ་སྲོང་བཙན་སྒམ་པོ་ཡི། །བ་
སྤུའི་ཁུང་བུ་ཐམས་ཅད་ནས། །བདེ་མཆོག་ལྷན་སྐྱེས་དཔག་མེད་འཕྲོས། །ཐུགས་རྗེ་ཆེན་པོ་ཞི་ཁྲོ་དང༌། །
མཁའ་འགྲོའི་ཚོགས་རྣམས་མགྲིན་གཅིག་ཏུ། །ཆོས་རྣམས་གདོད་ནས་ལྷན་ཅིག་སྐྱེས། །ཐམས་ཅད་
བདེ་མཆོག་ཟུང་འཇུག་ལ། །སྤང་བླང་འདུག་པར་མ་མཐོང་ཞེས། །སྒྲོགས་པ་ཁ་ཅིག་དག་གིས་མཐོང་། །
ལ་ལ་དག་གི་སྣང་བ་ལ། །བར་སྣང་གང་བ་ལྷ་ཡི་བུ། །རོ་སྨད་སྤྲིན་གྱི་གསེབ་ན་སྦས། །དར་དང་རིན་
ཆེན་སྣ་ཚོགས་ཀྱིས། །ཤིན་ཏུ་མཛེས་པར་བརྒྱན་པ་ནི། །རྐེད་པ་ཡན་ཆད་ལེགས་བསྟན་ནས། །མེ་ཏོག་
བོ་
- 442 བ



ཞལ་གདམས་ཟབ་དོན་ཆུང་ཚོའི་སྐོར།
སྣ་ཚོགས་ཆར་འབེབས་པ། ཁ་ཅིག་དག་གིས་མཐོང་བར་གྱུར། །ལ་ལ་དག་གི་སྣང་བ་ལ། །དེ་བཞིན་
གཤེགས་པ་དཔག་མེད་དག །སྐུ་མདོག་ཐ་དད་ཐམས་ཅད་ཀྱང་། །དབུ་རྒྱན་ཕྱག་གདུབ་ལ་སོགས་ཀྱིས། །
བརྒྱན་ཅིང་རྒྱལ་པོ་ཉིད་ལ་བསྐོར། །རྒྱལ་པོའི་སྐུ་ལ་འདུད་ཅིང་བསྟོད། །བྱང་ཆུབ་སེམས་དཔའི་ཚོགས་
རྣམས་ ཀྱིས། ཁྱེའུ་བུ་མོའི་གཟུགས་འཛིན་ཞིང་། །གར་བྱེད་གདུགས་དང་རྒྱལ་མཚན་དང༌། །ཟངས་
དུང་པི་ཝང་དྲིལ་བུ་གླིང༌། །འཁར་རྔ་རྫ་རྔ་ལ་སོགས་པ། །རོལ་མོ་སྣ་ཚོགས་དཀྲོལ་བྱེད་ཅིང་། །རྒྱལ་པོ་
མཁའ་ལ་སྤྱན་འདྲེན་མཐོང་། །ལ་ལ་དག་གི་སྣང་བ་ལ། །པུར་ལ་ཞུགས་མར་འབར་བའི་ཚེ། །མེ་ལྕེ་
ཐམས་ཅད་དཔའ་བོ་དང་། །དཔའ་མོའི་ཚོགས་ནི་དཔག་ཏུ་མེད། །དུ་བ་ཐམས་ཅད་ལྷ་ཡི་བུར། ཁ་ཅིག་
དག་གིས་མཐོང་བར་གྱུར། །ལ་ལ་དག་གི་སྣང་བ་ལ། །པུར་ལ་ཞུགས་བལྟམས་མེ་དཀྱིལ་ན། །པད་སྡོང་
ཁ་དོག་ཤིན་ཏུ་མཛེས། །ཡལ་ག་མང་པོ་གྲངས་ལས་འདས། །སྡོང་བུ་དབུས་མའི་སྟེང་ཉིད་ན། །གསེར་
མདོག་མཚན་དཔེས་རབ་བརྒྱན་ཅིང་། གསལ་བྱེད་ལྷུང་བཟེད་ཕྱག་ན་(༢༦རན)བསྣམས། །རྒྱལ་པོའི་
སྐུ་ནི་བསིལ་བསིལ་ལྟར། །འཛུམ་བཅས་སྐྱིལ་ཀྲུང་ཉིད་དུ་བཞུགས། །ཡལ་ག་མང་པོའི་སྟེང་ལ་ནི། །
བདེ་གཤེགས་སྲས་དང་བཅས་པ་རྣམས། །རྒྱལ་པོའི་སྐུ་ལ་འདུད་པ་ནི། །ཐལ་སྦྱོར་བསྟོད་པ་སྒྲོགས་པ་
མཐོང་། །ལ་ལས་ཆོས་རྒྱལ་སྲོང་བཙན་ལ། །ཡེ་ཤེས་མཁའ་འགྲོའི་ཚོགས་རྣམས་ཀྱིས། །བསྐོར་ནས་
མཆོད་པ་འབུལ་བ་མཐོང་། །ལ་ལ་དག་གི་སྣང་བ་ལ། །རྒྱལ་པོ་པུར་ཁང་ནང་ནས་བྱོན། །ཆོས་ཁྲིའི་
སྟེང་དུ་སྐྱིལ་ཀྲུང་བཅས། །སྨིན་མཚམས་དག་ནས་འོད་ཟེར་གྱི། །དྲ་བ་དཔག་ཏུ་མེད་པ་བཀྱེ། །ས་དང་
བར་སྣང་ཐམས་ཅད་ཀྱང་། །འོད་ཟེར་ཁ་དོག་སྣ་ཚོགས་ཀྱིས། །གང་བ་འགའ་ཞིག་དག་གིས་མཐོང་།
ཁ་ཅིག་དག་གི་སྣང་བ་ལ། །རྩི་ཤིང་ནགས་ཚལ་ལ་
ལ་སོགས་པས། །རྒྱལ་པོའི་པུར་ཁང་བསྐོར་བ་དང་། །
ཟིན་དང་མ་ཟིན་སྒྲ་རྣམས་ཀྱིས། །སྐྱེ་མེད་ཆོས་ཀྱི་སྒྲ་སྒྲོགས་པ། །རྒྱུན་ཆད་མེད་པར་ཞག་བདུན་དུ། །
འགའ་ཞིག་དག་གིས་མཐོང་བར་འགྱུར། །ལ་ལ་དག་གི་སྣང་བ་ལ། །རྒྱལ་པོའི་པུར་ཁང་མེ་ལྕེ་ནི། །ཇོ་
མོ་རྡོ་རྗེ་ཕག་མོ་རུ། །ཕལ་ཆེར་དག་གིས་མཐོང་བར་གྱུར། །ལ་ལ་དག་གི་སྣང་བ་ལ། །དུང་དང་ཀུན་
དར་དཀར་ལྟར། །ཞལ་གཅིག་ཕྱག་གཉིས་བཞིན་འཛུམ་པ། །ཐུགས་རྗེ་ཆེན་པོར་མཐོང་བ་དང་། །ལ་
- 443 -



མ་ཎི་བཀའ་འབུམ།
ལ་དག་གི་སྣང་བ་ལ། །རྒྱལ་པོ་དངོས་བྱོན་དགྱེས་ཤིང་བཞུགས། །སྙན་ཤལ་ཤིན་ཏུ་རིང་བ་ལ། །བཙོ་
མ་གསེར་མདོག་བསྟན་པའི་བདག །སྙན་ཤལ་གཡས་ན་བཞུགས་པ་དང༌། །ཐུགས་རྗེ་ཆེན་པོ་སྐུ་མདོག་
དཀར། །སྙན་ཤལ་གཡོན་ན་བཞུགས་པ་མཐོང་། །ལ་ལ་དག་གི་སྣང་བ་ལ། །དབུ་ཐོད་དར་གྱི་ཅོད་
པན་གསོལ། །ཆོས་ཀྱི་ཁྲི་ལ་ཆོས་འཆད་བཞིན། །བཞུགས་པ་ཁ་ཅིག་དག་གིས་མཐོང་། །ལ་ལས་ཆོས་
སྐྱོང་རྒྱལ་པོ་ལ། །བདེ་གཤེགས་སྲས་དང་བཅས་པ་རྣམས། །ཆོས་ཀྱི་(༢༦རབ)དགོངས་པ་བསྡུར་བར་
མཐོང་། །ལ་ལ་དག་གི་སྣང་བ་ལ། །པུར་ཁང་ནང་ནས་རྗེ་བཙུན་མ། །གསུམ་དུ་མཛད་ནས་ནམ་མཁའ་
ལ། །གཤེགས་པ་ཁ་ཅིག་དག་གིས་མཐོང་། །ལ་ལ་དག་གི་སྣང་བ་ལ། །བཙོ་མ་གསེར་གྱི་མདོག་འདྲ་
བ། །འཇམ་པའི་རྡོ་རྗེས་གཙོ་བྱས་པའི། །གསང་བ་འདུས་པའི་དཀྱིལ་འཁོར་དུ། ཁ་ཅིག་དག་གིས་མཐོང་
བར་འགྱུར། །ལ་ལ་དག་གི་སྣང་བ་ལ། །རྒྱལ་པོའི་བ་སྤུ་རེ་རེ་ནས། །དེ་བཞིན་བཤེགས་པ་དཔག་མེད་
རྣམས། །ཆོས་ཀྱི་འཁོར་ལོ་བསྐོར་བ་མཐོང་། །ལ་ལས་རྣལ་འབྱོར་ནམ་མཁའ་དང་། །ཡེ་ཤེས་མཁའ་
འགྲོ་ཉིད་དུ་མཐོང་། །ལ་ལས་མ་ཧཱ་མཱ་ཡཱ་དང་། །སངས་རྒྱས་མཁའ་འགྲོ་ཉིད་དུ་མཐོང་། །ལ་ལས་འཇིགས་
པ་བརྒྱད་སྐྱོབ་པའི། །སྒྲོལ་མ་དག་ཏུ་མཐོང་བར་སྣང་། །ལ་ལས་གསང་བདག་ཕྱག་རྡོར་སོགས། །ཞི་
བ་ཁྲོ་བོ་གཉིས་ཀ་མཐོང་། །ལ་ལ་རྒྱལ་པོ་ཉིད་ཀྱི་དྲུང་
། །རྒྱན་དྲུག་རུས་པས་མཛེས་པ་ཡི། །མཁའ་འགྲོ་
བགྲང་ལས་འདས་པས་བསྐོར། །ལ་ལས་བྱམས་མགོན་འཇམ་དབྱངས་གཉིས། །ཆོས་ཀྱི་དགོངས་ པ
བསྡུར་བ་མཐོང་། །ལ་ལས་སྨན་བླ་མཆེད་བདུན་ལ། །བྱང་ཆུབ་སེམས་དཔས་བསྐོར་བ་མཐོང་། །ལ་
ལ་དག་གི་སྣང་བ་ལ། །སངས་རྒྱས་བཞི་བཅུ་ཞེ་གཉིས་མཐོང་། །ལ་ལས་ཁྲོ་བོའི་ལྷ་ཚོགས་ནི། ཁྲག་
འཐུང་ལྔ་བཅུ་རྩ་བརྒྱད་མཐོང་། །ལ་ལས་པདྨ་དབང་ཆེན་ལ། །ཡེ་ཤེས་ཟིལ་གནོན་བརྒྱད་བསྐོར་མཐོང་། །
ལ་ལས་བཛྲ་ཧེ་རུ་ཀ །ཀེང་སེང་དག་གིས་བསྐོར་བ་མཐོང་། །ལ་ལས་གཤིན་རྗེ་གཤེད་པོ་ནི། །ལྔ་བཅུ་
རྩ་གསུམ་དག་ཏུ་མཐོང་། །ལ་ལས་ཆེ་མཆོག་ཧེ་རུ་ཀ །དབུ་ནི་ཉི་ཤུ་རྩ་གཅིག་ལ། །ཕྱག་ནི་བཞི་བཅུ་རྩ་
གཉིས་ལྡན། །དཔལ་ལྡན་དེ་ཡི་དྲུང་ན་ནི། །མ་མོ་རྣམས་དང་མཁའ་འགྲོའི་ཚོགས། །རིག་འཛིན་རྣམས་
ཀྱིས་བསྐོར་བར་མཐོང་། །ལ་ལས་ཕུར་པའི་ལྷ་ཚོགས་ཐམས་ཅད་ཀྱིས། །བགེགས་ (༢༦༩ན)རྣམས་
བ 444 -



ཞལ་གདམས་ཟབ་དོན་ཆུང་ཚོའི་སྐོར།
ཐམས་ཅད་འཇོམས་པར་མཐོང་། །ལ་ལས་དྲེགས་པ་ཀུན་འདུལ་ལ། །དེད་དཔོན་སུམ་ཅུས་བསྐོར་ནས་
ནི། །སངས་རྒྱས་བསྟན་པ་བསྲུང་བ་མཐོང་། །ལ་ལས་སྟོབས་ལྡན་ནག་པོ་ལ། །དྲེགས་པ་བཅོ་བརྒྱད་
ཀྱིས་བསྐོར་ནས། །བསྟན་པའི་ཞབས་ཏོག་བྱེད་པ་མཐོང་། །ལ་ལས་དཔལ་ལྡན་ཀུན་བཟང་ལ། །རིག་
འཛིན་རྣམས་ཀྱིས་བསྐོར་ནས་ནི། །ཆོས་རྣམས་རང་བཞིན་དག་པ་ལ། །གཟུང་འཛིན་རང་དག་ཆོས་
འཆད་པར། །མཐོང་བ་ཤིན་ཏུ་མང་པོའོ། །ལ་ལས་ཡེ་ཤེས་མགོན་པོ་ལ། །དཔལ་ལྡན་ལྷ་མོ་ནག་མོ་
དང༌། །ཕྱོགས་སྐྱོང་བཅུ་ཡིས་བསྐོར་ནས་ནི། །བསྟན་པའི་བྱ་ར་བྱེད་པ་མཐོང་
། །དེ་ལ་སོགས་པའི་མཐོང་
སྣང་ནི། །བསམ་གྱིས་མི་ཁྱབ་བྱོན་ནས་ནི། །གདུལ་བྱ་རྣམས་ཀྱི་དབུགས་དབྱུང་སྟེ། །བདེ་བར་བོད་
འབངས་ཡིད་ཚིམ་མཛད། །བོད་འབངས་དེར་འཚོགས་ཐམས་ཅད་ལ། །སྔར་མེད་དགེ་སྦྱོར་སྐྱེས་པ་དང་། །
ཡོད་པ་རྣམས་ལ་བོགས་སྟོན་ཅིང་། །ཐམས་ཅད་དོན་དང་ལྡན་པར་མཛད། །བོད་འབངས་ཕོ་མོ་རྣམས་
ལ་ནི། །རང་སེམས་རྟོག་པ་མང་དུ་བྱུང་། །དེ་ལྟར་སྣང་བ་བཟང་པོ་དཔག་ཏུ་མེད་པ་བྱུང་བ་དང་། ཐམས་
ཅད་ཀྱང་ཤེས་པ་བཏེག་བཏེག་པོ་དང༌། ཉམས་དགའ་ཡལ་ཡལ་པོས་རྒྱུད་ཚིམ་ཞིང་། མྱ་ངན་དང་བྲལ་
བར་གྱུར་ཏོ།། །།
༄༅། །ཛ་ཡན། གངས་རིས་བསྐོར་བའི་ར་བ་ན། །གངས་ཆུ་ལྟར་བསིལ་ཐུགས་རྗེ་ཡིས། །གངས་
ཅན་འགྲོ་བའི་གདུང་སེལ་མཁན། །གངས་རིའི་མགོན་པོ་སྤྱན་རས་གཟིགས། །དེ་ཡི་ཆོས་སྐོར་མདོ་སྡེ་
དང༌། །སྒྲུབ་པའི་ཐབས་དང་ཞལ་གདམས་སྐོར། །ཇི་སྙེད་བསྡོམས་པའི་གླེགས་བམ་གཉིས། །པར་དུ་
བསྒྲུབས་པའི་ལེགས་བྱས་འདི། །དཔལ་ལྡན་སྟོབས་བཅུ་མངའ་བའི་བསྟན། །ཆོས་བཞིན་སྐྱོང་བའི་
བཀའ་ལུང་གིས། །བསྐུལ་བ་སྒྲུབ་པའི་བླ་མ་ཆེ། །ཀུན་དགའ་ཕྲིན་ལས་རྒྱ་མཚོས་སྤེལ། །དེ་ལས་བྱུང་
བའི་དགེ་བ་ཡིས། །འགྲོ་བ་སྲིད་པའི་སྡུག་བསྔལ་ལས། །འདོན་བྱེད་ལག་པ་སྟོང་ལྡན་པའི། །མགོན་པོ་
དེ་ནི་བདག་གྱུར་ཅིག །ཅེས་ཤི་ལ་རཏྟས་སོ།། །།
- 445 -



ཆོས་སྐྱོང་བའི་རྒྱལ་པོ་སྲོང་བཙན་སྒམ་པོའི་བཀའ་འབུམ་ལས།
བླ་མ་བརྒྱུད་པའི་གསོལ་འདེབས་ལོ་རྒྱུས་
དཀར་ཆག་བཞུགས།
་གཟིགས་ལ་ཕྱག་
ཨོཾ་མ་ཎི་པདྨེ་ཧཱུྃ། (༢༧༠བ)རང་བཞིན་གདོད་ནས་དག་པའི་ཆོས་ཉིད་ལ། །སྤྲོས་པའི་མཚན་མ་
ཀུན་གྱིས་རབ་དབེན་ཞིང་། །མཉམ་ཉིད་མི་གཡོ་རྒྱལ་བ་ཀུན་གྱི་ཐུགས། །ཆོས་སྐུ་འོད་དཔག་མེད་ལ་
ཕྱག་འཚལ་ལོ། །སྐྱེ་མེད་རྣམ་པར་དག་པའི་དབྱིངས་ཉིད་ལས། །མ་འགགས་ཡེ་ཤེས་ཆེན་པོའི་རྩལ་
གྱིས་ནི། །རྒྱལ་བའི་དཀྱིལ་འཁོར་རང་གསལ་ཀུན་ལ་ཁྱབ། །ལོངས་སྐུ་སྤྱན་རས་ གཟིགས་
འཚལ་ལོ། །ཟུང་འཇུག་དག་པའི་མཁའ་ཀློང་ཡངས་པ་ལས། །ཐུགས་རྗེ་ཆེན་པོའི་ཉི་འོད་རབ་གསལ་
ཞིང་། །འགྲོ་ཀུན་མ་རིག་མུན་པ་སེལ་མཛད་པའི། །ཆོས་རྒྱལ་སྤྲུལ་པའི་སྐུ་ལ་ཕྱག་འཚལ་ལོ། །རྒྱལ་བ་
ཀུན་གྱི་སྲས་མཆོག་རྡོ་རྗེའི་སྐུ། །སྟོན་པའི་རྒྱལ་ཚབ་འགྲོ་བའི་དཔལ་མགོན་དུ། །སངས་རྒྱས་ཀུན་གྱིས་
དབང་བསྐུར་རྗེས་གནང་བ། །ཨུ་རྒྱན་པདྨའི་སྐུ་ལ་ཕྱག་འཚལ་ལོ། །རྒྱལ་དང་དེ་སྲས་རྣམས་ཀྱིས་ལུང་
བསྟན་ཞིང་། །གསང་གཏེར་ཀུན་གྱི་བདག་ཉིད་བརྟུལ་ཤུགས་སྤྱོད། །ཐེག་པ་མཆོག་གིས་འགྲོ་རྣམས་
སྨིན་མཛད་པའི། །གྲུབ་ཐོབ་དངོས་གྲུབ་ཞབས་ལ་ཕྱག་འཚལ་ལོ། །མཁྱེན་པའི་མངའ་བདག་འཇམ་
དཔལ་གཞོན་ནུའི་སྐུ། ཁ་བ་ཅན་དུ་བསྟན་པ་རྒྱས་མཛད་པའི། །ཆོས་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱི། །
སྤྲུལ་པ་མངའ་བདག་ཉང་ལ་ཕྱག་འཚལ་ལོ། །རིགས་ལྡན་གོང་མའི་སྲས་སུ་སྐུ་འཁྲུངས་ཤིང༌། །མཁྱེན་
( ༢༧༡ན)རྟོགས་ལྗོན་ཤིང་རྣམ་གྲོལ་འབྲས་བུས་མཛེས། །འགྲོ་བའི་མི་ཤེས་རྒུད་པ་སེལ་མཛད་པའི།
མི་བསྐྱོད་རྡོ་རྗེའི་ཞབས་ལ་ཕྱག་འཚལ་ལོ། །བླ་མེད་མཆོག་གི་བླ་མ་རིན་པོ་ཆེ། །ཤཱཀྱ་སེང་གེའི་བསྟན་
པ་རྒྱས་མཛད་ཅིང་། །བདུད་དང་མུ་སྟེགས་ཚོགས་ཀུན་ཕམ་མཛད་པའི། །བཟང་པོའི་མཚན་ཅན་དེ་ལ་
ཕྱག་འཚལ་ལོ། །སྤྱན་རས་གཟིགས་སྤྲུལ་རྒྱལ་བས་ལུང་བསྟན་ཞིང་། །བསྟན་པའི་ཞབས་ཏོག་འགྲོ་ཀུན་
• 446 -



བླ་མ་བརྒྱུད་པའི་གསོལ་འདེབས་ལོ་
ས་ལོ་རྒྱུས་དཀར་ཆག།
དང་བ་འདྲེན། །ཐུགས་རྗེའི་སྟོབས་ཀྱིས་འགྲོ་དོན་དཔག་མེད་མཛད། །ལྷ་རྗེ་དགེ་བ་འབུམ་ལ་ཕྱག་འཚལ་
ལོ། །སྒྲོལ་མས་བྱིན་བརླབས་རང་བཞིན་རྣལ་འབྱོར་མ། །ཡེ་ཤེས་སྒྱུ་མའི་ལུས་ཀྱིས་འགྲོ་བ་ཀུན། །རྩོད་
བྲལ་དག་པའི་ལམ་ལ་འགོད་མཛད་པའི། །ལྕམ་མོ་ཡེ་ཤེས་མཆོག་ལ་ཕྱག་འཚལ་ལོ། །འཇིག་རྟེན་འདི་
ཡི་ཞེན་འཛིན་ཀུན་དོར་ནས། །འཇིག་རྟེན་ཕྱི་མའི་གཏན་གྱི་བདེ་བ་ཚོལ། །གཅིག་པུར་དཀའ་བ་སྤྱོད་
པའི་མཐུ་སྟོབས་ཅན། །བྱང་སེམས་ཆུ་སྒོམ་པ་ལ་ཕྱག་འཚལ་ལོ། །མཁས་གྲུབ་དམ་པ་མང་པོ་མཉེས་
བྱས་ནས། །ཟབ་ལམ་སྙན་བརྒྱུད་རྟོགས་པའི་གཏེར་མཛོད་བརྙེས། །རྒྱ་གར་ལན་གསུམ་བགྲོད་པའི་
བརྟུལ་ཞུགས་ཅན། །མཐའ་བཞི་བྱ་བྲལ་བ་ལ་ཕྱག་འཚལ་ལོ། །ཐོས་བསམ་ལུང་རིགས་ཚོགས་ལ་མ་
རྨོངས་ཤིང་། །འཆད་རྩོད་རྩོམ་པའི་ཚུལ་ལ་བློ་གྲོས་རྒྱས། །བཤད་སྒྲུབ་གཉིས་ཀྱིས་སངས་རྒྱས་བསྟན་
པ་འཛིན། །བསོད་ནམས་སེང་གེའི་ཞབས་ལ་ཕྱག་འཚལ་ལོ། །སྨོན་ལམ་རྣམ་དག་རིགས་ཀྱི་བརྒྱུད་
པར་གྱུར། །དགོངས་པ་རྣམ་དག་བྱང་ཆུབ་སེམས་གཉིས་སྦྱངས། །འཕྲིན་ལས་རྣམ་དག་རྒྱལ་བའི་ཞབས་
ཏོག་བསྒྲུབས། །བཀྲ་ཤིས་རྒྱལ་མཚན་ཞབས་ལ་ཕྱག་འཚལ་ལོ། །གཞོན་ནུའི་དུས་ནས་ཐེག་ཆེན་ཆོས་
དང་ཕྲད། །ཞབས་ཏོག་གསུམ་གྱིས་བླ་མ་མཉེས་པར་མཛད། ཁྱད་པར་མན་ངག་འདི་ཡི་མཛོད་འཛིན་
པ། །བློ་གྲོས་རྒྱལ་མཚན་ཞབས་ལ་ཕྱག་འཚལ་(༢༧༡ བ )ལོ། །གངས་ཅན་འཕགས་པའི་བསྟན་པ་རིན་
པོ་ཆེ། །མི་ནུབ་ཕྱོགས་བཅུར་དར་ཞིང་རྒྱས་པར་མཛད། །བྱམས་དང་ཐུགས་རྗེས་འགྲོ་རྣམས་སྒྲོལ་མཛད་
པའི། །འཕགས་མཆོག་ནོར་བཟང་དཔལ་ལ་ཕྱག་འཚལ་ལོ། །སྲིད་པའི་བདེ་འབྱོར་རྨི་ལམ་ལྟར་རྟོགས་
ནས། །སྦས་པའི་ཚུལ་འཛིན་རྩེ་གཅིག་སྒྲུབ་ལ་བརྩོན། །བྱང་ཆུབ་ཐུགས་གཉིས་འབྱོངས་པའི་རིན་པོ་ཆེ། །
བཟང་པོ་རྒྱལ་མཚན་ཞབས་ལ་ཕྱག་འཚལ་ལོ། །དཔལ་ལྡན་སངས་རྒྱས་བསྟན་པ་འཛིན་པ་ལ། །དཔལ་
ལྡན་སངས་རྒྱས་མཁས་པའི་དབང་པོ་མཆོག །དཔལ་ལྡན་སངས་རྒྱས་ཤིན་ཏུ་ཆོས་ཀྱི་རྗེ། །དཔལ་ལྡན་
སངས་རྒྱས་ཞབས་ལ་ཕྱག་འཚལ་ལོ། །བསམ་
སམ་ཡས་བསམ་གྱིས་མི་ཁྱབ་རྒྱལ་བའི་གནས། །གྲུབ་ཀྱང་
གྲུབ་པའི་དབང་ཕྱུག་ཐ་མལ་ཚུལ། །དཔལ་མགོན་དཔལ་ལྡན་བླ་མའི་མཚན་ཉིད་ཀུན། །ཡོངས་རྫོགས་
ཡོངས་འཛིན་མཆོག་ལ་ཕྱག་འཚལ་ལོ། །ལུང་གི་དམ་ཆོས་ལེགས་པར་འཆད་ལ་མཁས། །རྟོགས་པའི་
བ 447 -



མ་ཎི་བཀའ་འབུམ།
དམ་ཆོས་ལེགས་པར་སྒྲུབ་ལ་བརྩོན། །རྒྱལ་བའི་དམ་ཆོས་ལེགས་པར་འཛིན་པའི་མཆོག །འདྲེན་མཆོག་
ཆོས་ལེགས་ཞབས་ལ་ཕྱག་འཚལ་ལོ། །འགྲོ་དྲུག་ཀུན་ལ་ཐུགས་རྗེའི་སྤྱན་གྱིས་གཟིགས། །སྟོང་ཉིད་
སྙིང་རྗེ་དབྱེར་མེད་ཐུགས་མངའ་བས། །འགྲོ་བའི་སྡུག་བསྔལ་ཐམས་ཅད་སེལ་མཛད་པའི། །ཐུགས་རྗེ་
ཆེན་པོ་ཉིད་ལ་ཕྱག་འཚལ་ལོ། །ལུས་ཅན་ཀུན་གྱི་ཕན་བདེ་བསྒྲུབ་པའི་ཕྱིར། །རྒྱལ་བ་ཀུན་གྱི་མཁྱེན་
བརྩེ་གཅིག་བསྡུས་ནས། །འཕྲིན་ལས་རྣམ་བཞི་ཐོགས་མེད་སྒྲུབ་མཛད་པ། །ཡེ་ཤེས་མཁའ་འགྲོའི་
ཞབས་ལ་ཕྱག་འཚལ་ལོ། །བསྐལ་བའི་མེ་ལྟར་འབར་བའི་ཀློང་དཀྱིལ་ནས། །རྒྱལ་བའི་བཀའ་བཞིན་
བསྟན་པ་སྲུང་མཛད་ པ། །ཞིང་ བཅུ་ སྒྲོལ་མཛད་དྲག་པོའི་ འཁོར་དང་ བཅས། །ཆོས་ སྐྱོང་སྲུང་མའི་
ཚོགས་ ལ་ (༢༧༢ན) ཕྱག་འཚལ་ལོ། །བརྒྱུད་པའི་བླ་མ་རྣམས་ལ་གསོལ་བཏབ་པས། །བདག་དང་
ནམ་མཁའ་མཉམ་པའི་སེམས་ཅན་རྣམས། །བདེ་བ་ཅན་གྱི་ཞིང་མཆོག་དམ་པ་དེར། །རྫུས་སྐྱེས་འོད་
དཔག་མེད་ཀྱི་ཞལ་མཐོང་ཤོག །སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་
མེད་པ་དང་། ། སྙིང་རྗེ་ཆེ་ཞིང་བླ་མ་ལ་གུས་ལྡན། །སྤྱན་རས་གཟིགས་ཀྱི་དམ་ཚིག་ལ་གནས་ཤོག། །།
ཨོཾ་མ་ཎི་པདྨེ་ཧཱུཾ། ཆོས་དབྱིངས་སྤྲོས་བྲལ་རྒྱལ་བ་འོད་དཔག་མེད། །བདེ་ཆེན་ལོངས་སྐུ་མགོན་
པོ་སྤྱན་རས་གཟིགས། །སྤྲུལ་སྐུ་འགྲོ་བའི་དོན་མཛད་སྲོང་བཙན་སྒམ། །རྣམ་དག་ཟུང་འཇུག་གསུམ་
ལ་གསོལ་བ་འདེབས། །འགྱུར་མེད་རྡོ་རྗེའི་སྐུ་མཆོག་པདྨ་འབྱུང་། །གསང་སྔགས་བརྟུལ་ཤུགས་སྤྱོད་
པའི་དངོས་གྲུབ་ཞབས། །མཁྱེན་བརྩེ་ནུས་པར་ལྡན་པའི་མངའ་བདག་ཉང་། །ཐེག་མཆོག་བདག་པོ་
གསུམ་ལ་གསོལ་བ་འདེབས། །རིགས་སོགས་ཡོན་ཏན་ཀུན་ལྡན་མི་བསྐྱོད་པ། །ཐབས་མཁས་ཐུགས་
རྗེ་ལྡན་པའི་ཤཱཀྱ་བཟང་། །འགྲོ་བའི་ནད་ གསོ་ མཛད་པའི་དགེ་བ་འབུམ། །ཕྲིན་ལས་མཐར་ ཕྱིན་
གསུམ་ལ་གསོལ་བ་འདེབས། །ལམ་མཆོག་གྲུབ་པ་བརྙེས་པའི་ཡེ་ཤེས་མཆོག །དཀའ་སྤྱད་མཐའ་རུ་
ཕྱིན་པའི་ཆུ་ སྒོམ་ པ། །ཆོས་བརྒྱད་འཁྲུལ་ པ་ཞིག་ པའི་མཐའ་བཞི་པ། །སྐྱེས་བུ་དམ་ པ་ གསུམ་ལ་
གསོལ་བ་འདེབས། །རུ་བཞི་མཁས་པའི་དབང་པོ་བསོད་ནམས་སེང་། །ལྷག་པའི་ལྷ་ཡིས་རྗེས་བཟུང་
བཀྲ་ཤིས་རྒྱལ། །དམ་པས་བྱིན་བརླབས་དྲིན་ཅན་སྐུ་འབུམ་པ། །ཐར་པའི་ལམ་སྟོན་གསུམ་ལ་གསོལ་
- 448 -



བླ་མ་བརྒྱུད་པའི་གསོལ་འདེབས་ལོ་རྒྱུས་དཀར་ཆག།
བ་འདེབས། །འཇིག་རྟེན་ཀུན་ལས་འཕགས་པའི་ནོར་བཟང་དཔལ། །ཚེ་འདི་བློས་བཏང་བཟང་པོ་
རྒྱལ་མཚན་ཞབས། །མཁས་པའི་གཙུག་རྒྱན་མཁས་གྲུབ་ཆོས་ཀྱི་རྗེ། །ཐར་པའི་དེད་དཔོན་གསུམ་ལ་
གསོལ་བ་འདེབས། །བསླབ་གསུམ་རྣམ་ པར་ དག་པའི་བསམ་གྲུབ་དཔལ། །(༢༧༢བ)ལུང་རྟོགས་
མངའ་བདག་ཆོས་ལེགས་མཚན་ཅན་ཞབས། །རྩ་བ་བརྒྱུད་པའི་བླ་མ་ཁྱེད་རྣམས་ལ། །རབ་གུས་གདུང་
བ་དྲག་པོས་གསོལ་བ་འདེབས། །བརྒྱུད་པ་ཀུན་འདུས་རྩ་བའི་བླ་མ་དང་། །དངོས་གྲུབ་ཀུན་སྩོལ་ཡི་
དམ་ལྷ་ཚོགས་དང་། །བར་ཆད་ཀུན་སེལ་མཁའ་འགྲོ་ཆོས་སྐྱོང་སྟེ། །ཡིད་བཞིན་ནོར་བུ་གསུམ་ལ་གསོལ་
བ་འདེབས། །དངོས་བརྒྱུད་བླ་མ་རྣམས་ལ་གསོལ་བཏབ་པས། །མ་དག་སྣོད་ཀྱི་འཇིག་རྟེན་འདི་ཉིད་
ནི། །རིན་ཆེན་སྣ་ཚོགས་ལས་གྲུབ་དག་པའི་ཞིང་། །བདེ་བ་ཅན་དུ་འགྱུར་ བར་ བྱིན་ གྱིས་ རློབས། །དངོས་
བརྒྱུད་བླ་མ་རྣམས་ལ་གསོལ་བཏབ་པས། །ཐ་མལ་ལུས་ཀྱི་ཞེན་པ་ཀུན་བྲལ་ནས། །སྣང་ལ་རང་བཞིན་
མེད་པ་ལྷ་ཡི་སྐུ། །ཐུགས་རྗེ་ཆེན་པོའི་སྐུ་རུ་བྱིན་གྱིས་རློབས། །དངོས་བརྒྱུད་བླ་མ་རྣམས་ལ་གསོལ་
བཏབ་པས། །ཐ་མལ་ངག་གི་ཞེན་པ་ཀུན་བྲལ་ནས། །གྲག་སྟོང་འགག་པ་མེད་པ་ལྷ་ཡི་སྒྲ། །ཐུགས་རྗེ་
ཆེན་པོའི་གསུང་དུ་བྱིན་གྱིས་རློབས། །དངོས་བརྒྱུད་བླ་མ་རྣམས་ལ་གསོལ་བཏབ་པས། །ཐ་མལ་ཡིད་
ཀྱི་ཞེན་པ་ཀུན་བྲལ་ནས། །གསལ་སྟོང་མཐའ་བྲལ་ནམ་མཁའ་ལྟ་བུའི་དབྱིངས། །ཐུགས་རྗེ་ཆེན་པོའི་
ཐུགས་སུ་བྱིན་གྱིས་རློབས། །འཁྱེར་སོ་གསུམ་གྱི་རྣལ་འབྱོར་ཉམས་བླངས་པས། །མི་འགྱུར་རྡོ་རྗེ་གསུམ་
ལ་གནས་པ་ ཡིས། །སྙིགས་མའི་སྒོ་གསུམ་སྒྲིབ་པ་ ཀུན་སྦྱངས་ནས། །དག་པའི་སྐུ་གསུང་ཐུགས་སུ་
བྱིན་གྱིས་རློབས། །
ཉེ་བརྒྱུད་ནི། ཨོཾ་མ་ཎི་པདྨེ་ཧཱུཾ། མི་དབང་ཐུགས་རྗེའི་མངའ་བདག་སྲོང་བཙན་སྒམ། །དེ་ཡི་རྣམ་འཕྲུལ་
གཏེར་སྟོན་ཤཱཀྱ་བཟང་། །ཆོས་རྒྱལ་གཉིས་པ་ལྷ་རྗེ་དགེ་བ་འབུམ། །སྤྲུལ་པའི་སྐུ་མཆོག་གསུམ་ལ་
གསོལ་བ་འདེབས། །ཨོཾ་མ་ཎི་པདྨེ་ཧཱུྃ། འཕགས་མ་སྒྲོལ་མས་བྱིན་རླབས་ཡེ་ཤེས་མཆོག །མཁས་ཤིང་
གྲུབ་པ་བརྙེས་པའི་དངོས་གྲུབ་བཟང་། །མ་ནོར་ལམ་སྟོན་བློ་གྲོས་རིན་ཆེན་ཞབས། །སྐྱེས་བུ་དམ་པ་
གསུམ་ལ་(༢༧༣ན)གསོལ་བ་འདེབས། །མཁྱེན་རྟོགས་ནུས་པ་ཕུལ་ཕྱིན་ཤེས་རབ་དཔལ། །ལུང་དང་
449 -



མ་ཎི་བཀའ་འབུམ།
རྟོགས་པའི་མཛོད་འཛིན་ཤེས་རབ་འོད། །ཡི་དམ་ལྷ་ཡིས་རྗེས་བཟུང་བཀྲ་ཤིས་རྒྱལ། །རྣལ་འབྱོར་
དབང་ཕྱུག་གསུམ་ལ་གསོལ་བ་འདེབས། །དགེ་འབུམ་རྣམ་འཕྲུལ་བློ་གྲོས་རྒྱལ་མཚན་ཞབས། །རྒྱལ་
བའི་སྲས་པོ་འཕགས་མཆོག་ནོར་བུ་བཟང་། །འཇིག་རྟེན་ཆོས་བརྒྱད་སྤངས་པའི་བཟང་རྒྱལ་བ། །བྱ་
བཏང་ཆེན་པོ་གསུམ་ལ་གསོལ་བ་འདེབས། །མཁས་གྲུབ་ཆེན་པོ་དཔལ་གྱི་མཚན་ཅན་ཞབས། །མཁས་
བཙུན་གྲུབ་པ་བརྙེས་པའི་བསམ་གྲུབ་དཔལ། །ཡོངས་རྫོགས་བསྟན་པའི་མངའ་བདག་ཆོས་ལེགས་
ཞབས། །བསྟན་པའི་གསལ་བྱེད་གསུམ་ལ་གསོལ་བ་འདེབས། །བརྒྱུད་པ་ཀུན་འདུས་རྩ་བའི་བླ་མ་
དང་། །ཞེས་སོགས་གོང་ལྟར་བྱའོ། །
མ་ཎི་བཀའ་འབུམ་གྱི་དཀར་ཆག་བཞུགས་སོ། །ཨོཾ་མ་ཎི་པདྨེ་ཧཱུཾ། ཐུགས་རྗེའི་བདག་པོ་འཕགས་
པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ནུབ་ཕྱོགས་བདེ་བ་ཅན་གྱི་ཞིང་ཁམས་ནས། །
སངས་རྒྱས་སྣང་བ་མཐའ་ཡ
བ་མཐའ་ཡས་འོད་དཔག་མེད་ཀྱི་སྤྲུལ་པ། བྱང་ཆུབ་སེམས་དཔའ་འཕགས་པ་
རས་གཟིགས་དབང་ཕྱུག་གིས་འགྲོ་བ་སེམས་ཅན་གྱི་དོན་གྱིས་ཤིག་པར་ལུང་ཐོབ་ནས། འགྲོ་དྲུག་གི་
སེམས་ཅན་ལ་ཐུགས་ རྗེའི་སྤྱན་གྱིས་རྒྱུན་ཆད་མེད་པར་གཟིགས་པ་ཡིན་ནོ། །དེ་ནས་བསྟན་པའི་
བདག་པོ་སངས་རྒྱས་ཤཱཀྱ་ཐུབ་པས། འཕགས་པ་སྤྱན་རས་གཟིགས་དབང་ཕྱུག་གིས་བྱང་ཕྱོགས་ཁ་བ་
ཅན་གྱི་རྒྱལ་ཁམས་དུས་སྙིགས་མ་ལྔ་བརྒྱ་ལ་འདུལ་བར་གཟིགས་ནས་ལུང་བསྟན་ཏོ། །དེ་ནས་བྱང་
ཆུབ་སེམས་དཔའ་དེས་དུས་ཀྱི་སྙིགས་མ་ལྔ་ལ་འདུལ་པའི་དུས་ལ་བབ་པར་གཟིགས་ནས། བོད་གློ་
བུར་གྱི་རྒྱལ་པོ་སྲོང་བཙན་སྒམ་པོར་སྤྲུལ་ནས། ར་ས་འཕྲུལ་སྣང་དང༌། མཐའ་འདུལ་དང་། ཡང་འདུལ་
དང༌། རུ་གནོན་བཞི་ལ་སོགས་པའི་གཙུག་ལག་ཁང་བརྒྱ་རྩ་བརྒྱད་(༢༧༣བ)བཞེངས། །ར་མོ་ཆེ་དང་།
ཁྲོམ་བུ་ལྐོག་པ་དང་། བྲག་ལྷ་མགོན་པོ་རྣམས་བཙུན་མོ་རྣམས་ཀྱིས་བཞེངས་སོ། །རྒྱ་གར་གྱི་སློབ་
དཔོན་དྷརྨ་ཀོ་ཤ་དང་། རྒྱ་ནག་གི་སློབ་དཔོན་ཧྭ་ཤང་མ་ཧཱ་ཡཱ་ན་དང༌། ལོཙྪ་བ་ཐོན་མི་སཾ་བྷོ་ཊ་དང་། ལྷ་
ལུང་རྡོ་རྗེ་དཔལ་དང་། ཨཱ་ཙཱརྱ་ཨ་ལོ་ཀ་དང་། ལང་འགྲོ་ཡེ་ཤེས་དཔལ་དང་། ལོ་པཎ་མང་པོས་ཆོས་
བཀའ་མདོ་སྡེ་མང་པོ་བསྒྱུར་རོ། ཁྱད་པར་དུ་ཐུགས་རྗེ་ཆེན་པོའི་མདོ་རྒྱུད་ཉི་ཤུ་རྩ་གཅིག་བསྒྱུར་རོ། །
བ 450 -



བླ་མ་བརྒྱུད་པའི་གསོལ་འདེབས་ལོ་རྒྱུས་དཀར་ཆག།
དེའི་ནང་ནས་ཀྱང་ཡི་གེ་དྲུག་པ་བསྒྱུར་རོ། །དེ་ལ་ཆོས་སྐྱོང་བའི་རྒྱལ་པོ་ཆེན་པོ་ཐུགས་རྗེ་ཆེན་པོའི་
སྤྲུལ་པ་དེས། ཐུགས་རྗེ་ཆེན་པོའི་ཡི་གེ་དྲུག་པ་འདི་ལ་སྐོར་གསུམ་དུ་མཛད་དེ། མདོ་སྐོར་དང་། སྒྲུབ་སྐོར་
དང༌། ཞལ་གདམས་གྱི་སྐོར་དང་གསུམ། དེ་ལ་མདོ་སྐོར་ལ། ལོ་རྒྱུས་གླེགས་བམ་ཕལ་མོ་ཆེར་ལེའུ་ཞེ་གཅིག་
ཅེས་འབྱུང་ཡང་། དཀྱུས་ན་ལེའུ་སོ་དྲུག་ལས་མེད་པར་དཔྱད་པར་བྱའོ། །ཆེན་མོ་ལེའུ་སུམ་ཅུ་རྩ་དྲུག་པ། ཟ་མ་ཏོག་
གི་མདོ་དང་། ཕྱག་སྟོང་སྤྱན་སྟོང་གི་གཟུངས་དང་གསུམ་མོ། །གཏེར་གྱི་ཁ་བྱང་ན་གསལ་ཁ་མི་འདུག་
ཀྱང་། མདོ་སྐོར་གྱི་ལེ་ཚན་ལ་ཐེ་ཞིང་། ཆོས་རྒྱལ་སྲོང་བཙན་སྒམ་པོའི་བཀའ་ཡིན་ངེས་ལ་མེ་ཏོག་
བརྒྱན་པའི་ཞིང་བཀོད། བཀའ་ཆེམས་མཐོན་མཐིང་མ། རྒྱལ་བུ་འཇིག་རྟེན་དབང་ཕྱུག་གི་སྐྱེས་རབས།
རྒྱལ་པོའི་མཛད་པ་ཉི་ཤུ་རྩ་གཅིག་པ། བཀའ་ཆེམས་ཀ་བཀོལ་མ་རྣམས་མདོ་སྐོར་ལ་ཐེའོ། །
ཐུགས་རྗེ་ཆེན་པོའི་སྒྲུབ་སྐོར་གྱི་ཆོས་ལ། སྒྲུབ་ཐབས་ཆེན་མོ་དང་། སྒྲུབ་ཐབས་ཕྲན་གཉིས་སོ། །
སྒྲུབ་ཐབས་ཆེན་མོའི་སྐོར་ལ། དྲུག་སྐོར་དང༌། སུམ་སྐོར་གཉིས་སོ། །དེ་གཉིས་ལ་སྤྱིའི་ཁོག་དབུབ་དང༌།
སྒོས་ཀྱི་བཤད་འགྲེལ། ཊཱི་ཀ་དང་། བསྡུས་དོན་རྣམས་བཤད་ཆོས་ཡིན་ནོ། །སྒྲུབ་ཐབས་དྲུག་སྐོར་རྩ་བ།
ལས་ཚོགས་དང་བཅས་པ། སུམ་སྐོར་རྩ་བ། གཅིག་སྐོར་ཏེ། དེ་དག་ནི་ལག་ལེན་སྒྲུབ་ཆོས་སོ། །སྒྲུབ་
ཐབས་ཕྲན་ལ། སྒྲུབ་ཐབས་བསྡུས་པ་དང༌། འབྲིང་པོ་དང་། རྒྱས་པ་ཐུགས་རྗེ་ཆེན་པོའི་གཅིག་སྒྲུབ་དང་
གསུམ་ནི་( ༢༧༤ ན)ལག་ལེན་གྱི་ཆོས་སྐོར་ཡིན་ནོ། །རྒྱལ་བ་གསུམ་དྲིལ་དང་། འཇིག་རྟེན་དབང་ཕྱུག་
གཉིས་སྐུ་གསུང་ཐུགས་ཀྱི་སྒྲུབ་ཐབས་ཡིན་ནོ། །
རྟ་མགྲིན་དྲེགས་པ་དབང་སྡུད་ནི་ཁྲོ་བའི་བགེགས་དབང་དུ་སྡུད་པ་ཡིན་ནོ། །མཁའ་འགྲོ་མའི་
གསང་སྐོར་དང་། གསང་བ་ཡེ་ཤེས་མཁའ་འགྲོ་དང༌། ཡི་དམ་ལྷ་དབང་དུ་སྡུད་པ་གསུམ་ནི་དབང་སྡུད་ཀྱི་
ཆོས་གསུམ་ཡིན་ནོ། །བྱིན་རླབས་སུ་ཆོས་ནད་གདོན་སྡིག་སྒྲིབ་ཞི་བར་བྱེད་པ་བྱིན་རླབས་ནུས་པའི་སྐོར་
ཡིན་ནོ། །དེ་རྣམས་ལག་ལེན་གྱི་ཆོས་སྒྲུབ་སྐོར་གྱི་ཕྲན་ཡིན་ནོ། །
ཞལ་གདམས་ཀྱི་ཆོས་སྐོར་ལ། རྒྱ་ཆེ་བ་གཞན་དོན་དུ་གདམས་པ་དང་། ཟབ་པ་རང་དོན་དུ་གདམས་
པ་གཉིས་སུ་འབྱེད། རྒྱ་ཆེ་བ་གཞན་དོན་གྱི་ཞལ་གདམས་ལ། ཞུས་ལན་གྱི་སྐོར་ལ། ཐུགས་རྗེ་ཆེན་པོ་
ཁ 451 -



མ་ཎི་བཀའ་འབུམ།
དངོས་ལ་སྤྲུལ་པའི་རྒྱལ་པོས་ཞུས་པའི་ཐུགས་རྒྱུད་དང་། སྤྲུལ་པའི་རྒྱལ་པོ་ལ་ཡབ་ཀྱིས་ཞུས་པ་དང༌།
ཡུམ་གྱིས་ཞུས་པ་དང་། བལ་མོ་བཟའ་ཁྲི་བཙུན་གྱིས་ཞུས་པ་དང་། རྒྱ་མོ་བཟའ་ཀོང་ཇོས་ཞུས་པ་
པ་ཞུས་པ་དང་།
སྲས་གུང་སྲོང་གུང་བཙན་གྱིས་ཞུས་པ་དང༌། སྲས་མོ་ཁྲོམ་པ་རྒྱན་གྱིས་ཞུས་པ་དང་། ཕྱི་བློན་ནང་བློན་
གྱིས་ཞུས་པ་དང་། ཞལ་གདམས་བརྒྱད་པོ་དེ་ཞུས་ལན་གྱི་སྐོར་ཡིན་ནོ། །
ཡབ་ལ་ངོ་སྤྲོད་དུ་གདམས་པ་དང་། ཡུམ་ལ་ངོ་སྤྲོད་དུ་གདམས་པ་དང་། བལ་མོ་བཟའ་ལ་ངོ་
སྤྱོད་དུ་གདམས་པ་དང་། རྒྱ་མོ་བཟའ་ལ་ངོ་སྤྲོད་དུ་གདམས་པ་དང་། སྲས་ལ་ངོ་སྤྲོད་དུ་གདམས་པ་
དང༌། སྲས་མོ་ལ་ངོ་སྤྲོད་དུ་གདམས་པ་དང་། ནང་བློན་ལ་ངོ་སྤྲོད་དུ་གདམས་པ་དང་། ཕྱི་བློན་ལ་ངོ་
སྤྲོད་དུ་གདམས་པ་དང་། ཞལ་གདམས་བརྒྱད་པོ་དེ་ངོ་སྤྲོད་དུ་གདམས་པའི་སྐོར་ཡིན་ནོ། །
ཡབ་ཡུམ་ལ་འཁོར་བའི་ཉེས་དམིགས་སུ་གདམས་པ་དང་། སྲས་ལ་རྒྱལ་སྲིད་ཆོས་ཀྱིས་ཟུང་
ཅིག་པར་བསྟན་པ་དང༌། ལྷ་གཅིག་ཁྲོམ་པ་རྒྱན་ལ་ཞལ་ཐེམས་སུ་བསྟན་པ་དང་། བལ་མོ་བཟའ་ལ་
ཐུགས་དམ་བཀའ་རྒྱས་བཏབ་པ་དང༌། རྒྱ་མོ་བཟའ་ལ་གསང་(༢༧༤ བ)གཏམ་གལ་ཆེར་གདམས་པ་
དང་། ནང་བློན་ལ་གདམས་པ་དང་། ཕྱི་བློན་ལ་གདམས་པ་དང༌། བློན་འབངས་རྣམས་ལ་གདམས་པ་
དང་། བོད་འབངས་སྤྱི་ལ་གདམས་པ་དང༌། ནང་འཁོར་གྱི་བུད་མེད་རྣམས་ལ་གདམས་པ་དང༌། ཕྱི་
འཁོར་གྱི་བུད་མེད་རྣམས་ལ་གདམས་པ་དང་། བུད་མེད་སྤྱི་མཐུན་ལ་གདམས་པ་དང་། བཅུ་གཉིས་པོ་
དེ་ཞལ་གདམས་བཀའ་ནན་གྱི་སྐོར་ཡིན་ནོ། །
ཡི་གེ་དྲུག་པ་ལ། དྲུག་དྲུག་སུམ་ཅུ་རྩ་དྲུག །ཡི་གེ་དྲུག་པའི་ཡོན་ཏན་གྱི་བཟླས་ཐབས་དྲུག །ལྷ་
ལྔའི་བསྟོད་པ། གཙོ་འཁོར་དོན་བསྟོད། ཡི་གེ་དྲུག་པའི་དགུ་ཕྲུགས་བསྟོད་པ། སྐུ་གསུང་ཐུགས་ཀྱི་བསྟོད་
པ། བཀྲ་ཤིས་སྨོན་ལམ་དང་བརྒྱད་པོ་དེ་ཡི་གེ་དྲུག་པའི་གསུང་གི་ཞལ་གདམས་ཀྱི་སྐོར་ཅིག་ཡིན་ནོ། །
ཉིན་ནུབ་ལམ་ཁྱེར། སྐྱབས་འགྲོ་སེམས་བསྐྱེད་ལམ་ཁྱེར། རང་དོན་ཁྱད་པར་དུ་འཕགས་པའི་
ལམ་ཁྱེར་དྲུག །སྣང་བ་རིན་པོ་ཆེའི་ཚོགས་ལམ་དུ་ཁྱེར་བ། གཏོར་མ་ལམ་ཁྱེར། ལྔ་པོ་དེ་ལམ་ཁྱེར་གྱི་
ཞལ་གདམས་ཀྱི་སྐོར་ཡིན་ནོ། །དེ་རྣམས་ནི་བཀའ་ཆོས་དང་པོའི་ཤོག་དྲིལ་གཅིག་ཡིན་ནོ། །
- 452 -



བླ་མ་བརྒྱུད་པའི་གསོལ་འདེབས་ལོ་རྒྱུས་དཀར་ཆག།
ཞལ་གདམས་སྐོར་ཅིག་ལ། དྲུག་ཚན་བཅུ་པ། གསུམ་ཚན་བཞི་བཅུ་པ། དཔེ་དོན་བཞི་ཚན་བཅུ་
དགུ་པ། དྲུག་ཚན་ཉི་ཤུ་རྩ་དྲུག་པ། བཅུ་ཚན་ཉི་ཤུ་རྩ་གསུམ་པ། ལྔ་པོ་དེ་ཞལ་གདམས་ཐོར་བུའི་སྐོར་
ཡིན་ནོ། །
དབང་པོ་ཐ་མའི་ལམ་རིམ་སུམ་སྐོར། དབང་པོ་འབྲིང་གི་ལམ་རིམ་སུམ་སྐོར། དབང་པོ་རབ་ཀྱི་
ལམ་རིམ་སུམ་སྐོར། དེ་གསུམ་ལམ་རིམ་སུམ་སྐོར་གྱི་ཞལ་གདམས་ཡིན་ནོ། །
འཁོར་བ་འཇུག་བཟློག་དང༌། བལྟ་དགོངས་དོན་རྒྱུད་གཉིས་མས་འཇུག་ཡས་བཟློག་གི་ཞལ་
གདམས་སོ། །དེ་རྣམས་ནི་བཀའ་ཆོས་བར་མའི་ཤོག་དྲིལ་གཅིག་གོ། །
ཞལ་གདམས་སྐོར་ཅིག་ལ། སྐྱེ་བོ་མ་རིག་པ་ཆོས་ལ་འཛུད་པ་དང་། ཆོས་པ་ཆོས་དང་མི་ལྡན་པ་
ཆོས་ལ་འཛུད་པ་དང་། སྔགས་པ་སྔགས་དང་མི་ལྡན་པ་སྔགས་ལ་(༢༧༥ན)འཛུད་པ་དང་། རྣལ་འབྱོར་
པོ་རྣལ་འབྱོར་དང་མི་ལྡན་པ་རྣལ་འབྱོར་ལ་འཛུད་པ་དང་། ཆོས་པའི་མཚང་ནས་བསྐུལ་བ་དང་། སྐྱེ་བོ་
ཐ་མལ་པ་རྣམས་ཀྱི་མཚང་ནས་བསྐུལ་བ་དང་། དྲུག་པོ་དེ་མཚང་གི་ཆོས་དྲུག་གི་ཞལ་གདམས་སོ། །
སྒྲུབ་པ་སྒྲུབ་འཇུག །དྲུག་ཚན་སུམ་ཅུ་རྩ་དྲུག །སྐྱོན་ཅན་སྐྱོན་མེད་ཉི་ཤུ་རྩ་བཞི། ངེས་ཤེས་ཉི་ཤུ་
རྩ་བཞི། དྲན་པ་ཉི་ཤུ་རྩ་བཞི། ལྔ་པོ་དེ་གང་ཟག་ཆོས་པ་སྲང་དུ་གཞུག་པའི་ཞལ་གདམས་སོ། །
ཕ་རོལ་ཏུ་ཕྱིན་པ་བཅུ། བསླབ་པའི་མཐའ་དྲུག །བསྒྲུབ་པའི་མཐའ་དྲུག །བཤད་ཐབས་དྲུག །
བཞི་པོ་དེ་ཕྱི་ནང་གི་ཆོས་བཞིའི་ཞལ་གདམས་ཡིན་ནོ། །
མཚན་གྱི་ཞལ་གདམས། རིགས་དྲུག་སྐུ་དྲུག་ཏུ་རང་གྲོལ་བར་བསྟན་པ། ཁྱད་པར་དུ་འཕགས་
པའི་ཆོས་གསུམ། ཡང་གསང་ཁྱད་པར་དུ་འཕགས་པའི་ཆོས་གསུམ། བཞི་པོ་དེ་ཐུགས་རྗེ་ཆེན་པོའི་
ཁྱད་པར་གྱི་ཞལ་གདམས་ཡིན་ནོ། །
ངར་རོ་དྲུག་གི་གདམས་པ་དང་། འཕོ་བ་བཞིའི་གདམས་པ་ནི། འཆི་བའི་རིམ་པ་ལ་བསླབ་པ་
དང༌། འཆི་ཁ་མ་ལ་དགོས་པའི་ཆོས་བཞིའི་ཞལ་གདམས་སོ། །
ཐུན་མོང་གི་ཞལ་གདམས་སུམ་ཅུ་རྩ་དྲུག་པ། ངོ་སྤྲོད་ཁྱད་པར་ཅན་ཐུན་མོང་མ་ཡིན་པ། ཁྱད་
ལ་
- 453-



མ་ཎི་བཀའ་འབུམ།
པར་གྱི་ཞལ་གདམས་དྲུག་གསུམ་པ་གསུམ་ཐུན་མོང་དང་ཁྱད་པར་གྱི་བསླབ་བྱའི་ཞལ་གདམས་ཡིན
ནོ། །
དམ་ཚིག་གི་གདམས་པ་དང་། སྐྱབས་འགྲོའི་གདམས་པ་དང་། སྡོམ་པའི་གདམས་པ་དང༌། དབང་
དང་བྱིན་རླབས་ཀྱི་གདམས་པ་དང་། བཞི་པོ་དེ་ཕྱི་ནང་གི་བསླབ་བྱ་བཞིའི་ཞལ་གདམས་སོ། །
སྐྱབས་འགྲོ་སེམས་བསྐྱེད་བསྔོ་བ་བསྡུས་པ་དང་བཅས་པ། གསོན་གཤིན་གྱི་བསྔོ་བ་ཡོན་བཤད་
དང་བཅས་པ། བསྙེན་གནས་བསྲུང་མཚམས་དང་བཅས་པ། སེམས་བསྐྱེད་རྒྱས་པ་ཆོ་ག་དང་བཅས་པ།
དམ་ཚིག་བླང་ཐབས་སྒྲུབ་ལུང་དང་བཅས་པ། བསྙེན་སྒྲུབ་ཀྱི་ཁོག་པ་ཆེན་མོ། དཀྱིལ་འཁོར་(༢༧༥བ)
གྱི་ཆོ་ག་དབང་རིམ་པ་དྲུག་ཏུ་བསྐུར་བ། ཚིག་དབང་རིན་པོ་ཆེ་དབང་བཞི་དང་བཅས་པ། ཆོ་གའི་རིམ་
པ་བརྒྱད་པོ་དེ་གཞན་ལ་ཕན་གདགས་ཤིང་རང་སྨིན་པའི་ཞལ་གདམས་སོ། །
ཆོས་ཚན་དེ་རྣམས་ནི་བཀའ་ཆོས་ཐ་མའི་ཤོག་དྲིལ་གཅིག་གོ །ཤོག་དྲིལ་གསུམ་པོ་དེ་ཞལ་གདམས་
ཆེ་ཚོའི་སྐོར་ཡིན་ནོ། །
ཞལ་གདམས་ཟབ་དོན་ཆུང་ཚོའི་སྐོར་ལ། ཡབ་ཀྱིས་ཞུས་པ་ལ་ཟབ་པར་གདམས་པ་དང་། ཡུམ་
གྱིས་ཞུས་པ་ལ་ཟབ་པར་གདམས་པ་དང་། ཇོ་མོ་བལ་མོ་བཟས་ཞུས་པ་ལ་ཟབ་པར་གདམས་པ་དང༌།
ཇོ་མོ་རྒྱ་མོ་ཀོང་ཇོས་ཞུས་པ་ལ་ཟབ་པར་གདམས་པ་དང༌། ཇོ་མོ་ཞང་ཞུང་བཟའ་ལི་ཐིག་སྨན་གྱིས་
ཞུས་པ་ལ་ཟབ་པར་གདམས་པ་དང༌། ཇོ་མོ་རུ་ཡོང་བཟའ་རྒྱལ་མོ་བཙུན་གྱིས་ཞུས་པ་ལ་ཟབ་པར་
གདམས་པ་དང་། ཇོ་མོ་ཚེ་ཡོང་བཟའ་ཁྲི་ལྕམ་གྱིས་ཞུས་པ་ལ་ཟབ་པར་གདམས་པ་དང་། སྲས་གུང་
སྲོང་གུང་བཙན་གྱིས་ཞུས་པ་ལ་ཟབ་པར་གདམས་པ་དང༌། སྲས་མོ་ཁྲོམ་པ་རྒྱན་ལྷ་གཅིག་མ་ལ་
གདམས་པ་དང་། ཞལ་གདམས་ཤིན་ཏུ་ཟབ་པ་ནང་གི་འཁོར་དགུ་ལ་གདམས་པའོ། །
ཕྱི་འཁོར་ལ་གདམས་པ་ལ། ཐོན་མི་སཾ་བྷོ་ཊས་ཞུས་པ། ཆོས་ཐམས་ཅད་ཐུགས་རྗེ་ཆེན་པོའི་
གདམས་པ་ཚིག་གཅིག་ལ་འདུས་པར་བསྟན་པ། ལྷ་ལུང་རྡོ་རྗེ་དཔལ་གྱིས་ཞུས་པ། ཆོས་ཐམས་ཅད་
ཚིག་དོན་གཉིས་སུ་མེད་པར་ཐུགས་རྗེ་ཆེན་པོའི་གདམས་པ་ལ་འདུས་པར་བསྟན་པ། ལོཙྪ་བ་ཨཱ་ཙཱརྱ་
- 454



བླ་མ་བརྒྱུད་པའི་གསོལ་འདེབས་ལོ་རྒྱུས་དཀར་ཆག།
ཨ་ལོ་ཀས་ཞུས་པ། ཆོས་ཐམས་ཅད་དོན་གཉིས་སུ་མེད་པར་ཐུགས་རྗེ་ཆེན་པོའི་དགོངས་པ་ལ་འདུས་
པར་བསྟན་པ། ནང་བློན་སྣ་ཆེན་པོ་ལ། རྒན་པོ་འཆི་ཁ་མའི་སྐྱེ་བ་རྩད་གཅོད་ཀྱི་གདམས་པ་གསུངས་
པ། ཕྱིའི་ བློན་པོ་ཁྱུང་པོ་དཔུང་བཏང་བཟུང་རྩེ་ལ། བྱང་ཆུབ་ཀྱི་གནས་སུ་བློ་བདེ་བའི་གདམས་པ་
བསྟན་པ། སྡིག་གི་དཀའ་ལས་བྱེད་པ་སྦས་འབྲོང་བཤོར་མདོ་བཙན་ལ། སྡིག་པ་ཕྱགས་མས་འདེབས་
པ། ངན་སོང་(༢༧༦ན)སྐྱེ་སྒོ་གཅོད་པ། སྐུ་གསུམ་སངས་རྒྱས་ཐོབ་པའི་གདམས་པ་བསྟན་པ། བློན་པོ་
མགར་སྟོང་བཙན་ཡུལ་བསྲུངས་ལ། སྡིག་པ་སྟོབས་བཞིའི་སྒོ་ནས་བཤགས་པར་བསྟན་པ། བཀའི་ཕྱག་
ཚང་བ་འབྲེ་སེ་རུ་གུང་སྟོན་ལ། ཐུགས་རྗེ་ཆེན་པོས་དངོས་སུ་ཞལ་བསྟན་པ་རྣམས། བཀའ་ལ་བཏགས་
ཀྱི་འཁོར་བརྒྱད་ལ་ཟབ་དོན་དུ་གསུངས་པ་ཡིན་ནོ། །
ཟབ་པ་ཐུན་མོང་མ་ཡིན་པའི་ཞལ་གདམས། ཐུན་མོང་གི་ཞལ་གདམས་ལྔ་ལ། ལྟ་བ་གསུམ་པ།
དོན་གསུམ་པ། ཕ་རོལ་ཏུ་ཕྱིན་པ་དྲུག །ཚད་མེད་པ་བཞི། སྒྱུ་མའི་དཔེ་བརྒྱད་རྣམས་ནི་ཐུན་མོང་གི་ཟབ་
དོན་ལྔའོ། །
ཁྱད་པར་གྱི་ཟབ་དོན་བདུན་ལ། ཉམས་སུ་བླང་བའི་ཞལ་གདམས། བླ་མ་བསྒྲུབ་པ། ལྷ་ལམ་དུ་
བླང་བ། སྡོམ་པ་ཡར་ལྡན་པ། རྩ་རླུང་གི་གདམས་པ། མཚན་བཅས་མཚན་མེད་ཟུང་འཇུག །བདག་མེད་
ཟུང་འཇུག་སྟེ། ཉམས་སུ་བླང་བ་བདུན་ནོ། །
ཐུགས་རྒྱུད་དྲུག་ལ། ཕ་རོལ་ཏུ་ཕྱིན་པའི་ཐུགས་རྒྱུད། ཕྱག་རྒྱ་ཆེན་པོའི་ཐུགས་རྒྱུད། རྫོགས་པ་
ཆེན་པོའི་ཐུགས་རྒྱུད། དབུ་མ་ཆེན་པོའི་ཐུགས་རྒྱུད། ཐུགས་རྗེ་ཆེན་པོའི་ཐུགས་རྒྱུད། ཆོས་སྤྱི་དང་མི་
འགལ་བ་ཐུགས་རྗེ་ཆེན་པོའི་ཐུགས་རྒྱུད་དང་དྲུག་ཟབ་དོན་གྱི་ཞལ་གདམས་ཡིན་ནོ། །
ཐུགས་རྗེ་ཆེན་པོའི་གནད་ཀྱི་ཁྱད་པར་ཟབ་དོན་གྱི་གདམས་པ་དྲུག་ལ། ཕྱི་ནང་གསང་བ་གསུམ་
བསྒོམ་པའི་ངོ་སྤྲོད། ཟུང་འཇུག་གསུམ་གྱི་གདམས་པ། དབང་པོ་རབ་ལ་བར་དོ་མེད་པའི་ལམ་ཁྱེར།
འབྲིང་བར་དོར་ སངས་རྒྱ་བའི་ལམ་ཁྱེར། ཐ་མའི་ལམ་ཁྱེར་འདའ་ཁ་མ་འཆི་བྲོད་ཀྱི་གདམས་པ།
མཚན་ཐོས་པས་སངས་རྒྱ་བ་དང༌། སྙིང་པོ་བཟླས་པས་སངས་རྒྱ་བ་དང་
། ཡི་གེ་བཏགས་པས་སངས་རྒྱ་
- 455 -



མ་ཎི་བཀའ་འབུམ།
བའོ། ། ཐུགས་རྗེ་ཆེན་པོའི་སྐུ་གསུང་ཐུགས་ཀྱི་ངོ་སྤྲོད། བརྟུལ་ཞུགས་ ཀྱི་གདམས་པ། ཕྱི་གནོད་སྦྱིན་
ཕོ་མོ་ཞི་བ། ནང་ནད་ཞི་བ། གསང་བ་དུག་ལྔ་ཞི་བ། འགྲོ་དྲུག་རང་ཤར་རང་གྲོལ། དྲུག་པོ་དེ་ཟབ་པ་
རང་དོན་གྱི་ཞལ་གདམས་ཡིན་ནོ། །
རང་དོན་ཟབ་དོན་ལྟ་དགོངས་ཀྱི་སྐོར་ལ། ཞལ་( ༢༧༦བ)གདམས་ཉི་ཤུ་རྩ་བདུན་ཡོད་དེ། གཞི་
ལམ་འབྲས་བུ་གསུམ་གྱི་ཞལ་གདམས། རྒྱལ་པོའི་ཆོས་བདུན། རྩ་བའི་ཆོས་བརྒྱད། ལ་བཟླ་བ་བདུན།
འདྲ་བ་བཞི། དགོས་པ་བཞི། བཞི་ཚན་གསུམ་པ། དོན་སྐོར་བཞི་ཚན་གཉིས་པ། མཐར་ཐུག་བཞི་པ།
ལམ་བཞི། ཡིན་པ་བཞི། དོན་སྐོར་གསུམ་པ། རྒྱུད་ལ་བསམ་པ་བཞི། སུམ་ཚན་གསུམ་པ། བཞི་ཚན་
གསུམ་པ། ལྔ་ཚན་གསུམ་པ། དྲུག་ཚན་གསུམ་པ། རྟོགས་པའི་གདེངས་བཅུ། རང་གྲོལ་བཅུ། གཞི་
གནས་ལུགས་ཀྱི་ཆོས་བཞི་ཚན་གཉིས་པ། ཆོས་ཉིད་རང་ས་བ། སྒོམ་བཞི། མཆོག་བཞི། སྣ་ཚོགས་རང་
སྣང་
། སྣ་ཚོགས་རང་གསལ། སྣ་ཚོགས་རང་དག །སྣ་ཚོགས་རང་ཞི། སྣ་ཚོགས་རང་གྲོལ་ལོ། །ཞལ་
གདམས་ལྟ་དགོངས་ཀྱི་སྐོར་ལ་དུམ་བུ་ཉི་ཤུ་རྩ་བདུན་ཡོད་དོ། །དེ་རྣམས་ནི་རྗེ་སྲོང་བཙན་སྒམ་པོའི་
ཐུགས་དགོངས། ཐུགས་རྗེ་ཆེན་པོའི་ལྟ་དགོངས་ཀྱི་ཕུལ་དུ་ཕྱུང་བ་ཡིན་པས། སྐལ་ལྡན་ཅིག་དང་ཕྲད་
པའི་དུས་སུ་ཐུགས་ལ་ཆོངས་ཤིག །
ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་ལ་ཕྱག་འཚལ་ལོ། །ཐུགས་རྗེ་ཆེན་པོའི་སྤྲུལ་པ་རྗེ་སྲོང་བཙན་
སྒམ་པོའི་ཞལ་གདམས། ཆེ་ཚོ་དང་ཆུང་ཚོ་བྱེ་བྲག་ཏུ་བགྲངས་ན་བརྒྱ་དང་ལྔ་བཅུ་ཐམ་པ་ཡོད། དེ་དག་
ཐམས་ཅད་ཀྱང་གཅིག་ལ་གཅིག་དགོས་པ་མ་ཡིན་ནོ། །མན་ངག་འཕྲུལ་གྱི་དུམ་བུ་ཞེས་པ་རེ་རེས་ཀྱང་
གང་ཟག་རེ་ལ་ཕན་ཐོགས་པ་ཡིན་ནོ། །མདོ་སྐོར་ཆེན་མོ་ལ་མདོ་རྒྱུད་ཉི་ཤུ་རྩ་གཅིག་ཡོད་པ་ལས། དེ་
དག་ཀྱང་སྤྱན་རས་གཟིགས་ཀྱི་སྐོར་རེ་རེ་ཡིན་པས། རྒྱ་ཆེར་ཤེས་པར་འདོད་ན་མདོ་སོ་སོར་བལྟ་བར་
བྱའོ། །ཟ་མ་ཏོག་བཀོད་པ་ནས་ཡི་གེ་དྲུག་པའི་ཡོན་ཏན་མང་པོ་བཤད་དེ། མདོ་སྡེ་ལྟ་བ་སྒོམ་མེད་ཀྱི་
ལུགས་ཀྱི་ཕྱག་སྟོང་སྤྱན་སྟོང་ཆུང་ངུ་འདི་ནི་སྤྲུལ་པའི་རྒྱལ་པོའི་ཐུགས་དམ་ཡིན་པས། འདི་སྒྲུབ་པའི་
ཐབས་དང་ལས་ཚོགས་ནི། ཐུན་མོང་གཞན་གྱི་དབང་སྐལ་གྱི་ཆོས་མ་ཡིན་པས། ལས་དང་སྐལ་པར་
- 456 -



བླ་མ་བརྒྱུད་པའི་གསོལ་འདེབས་ལོ་རྒྱུས་དཀར་ཆག།
ལྡན་པ་ཅིག་དང་ཕྲད་པར་འགྱུར་བས་ལོགས་སུ་སྦས་ནས་རྒྱས་གདབ་བོ། །འོན་ཀྱང་གང་(༢༧༧ན)
གིས་གསོལ་བ་བཏབ་ན་འདོད་པ་འགྲུབ་པས། གསོལ་བ་ཐོབ་ཞེས་པ་འདི་ལ་འཕགས་པ་ནམ་མཁའི་རྒྱལ་པོའི་མངོན་
རྟོགས། ཐུགས་རྗེ་ཆེན་པོ་སངས་རྒྱས་སྟོང་རྩའི་བསྐྱེད་རྫོགས། ཐུགས་དམ་མཐོང་བའི་ཕན་ཡོན་དང་བཅས་པ། ཁྲུས་ཆབ་ཀྱི་ཕན་ཡོན།
གབ་པ་མངོན་དུ་ཕྱུང་བའི་མན་ངག །རྒྱལ་པོ་ཡབ་ཡུམ་ཐུགས་ཀར་ཐིམ་ལུགས། འདི་རྣམས་ཆོས་རྒྱལ་སྲོང་བཙན་སྒམ་པོའི་བཀའ་རྩོད་
མེད་དུ་འདུག་པས་ཞལ་གདམས་ཀྱི་སྐོར་ལ་ཐེའོ། །གཞན་ཡང་ཡེར་པའི་དཀར་ཆག་དང༌། རྒྱལ་པོས་གཤིན་ལ་ཕན་གདགས་པའི་ལེའུ་
དྲུག་པ་འདི་གཉིས། ཞལ་གདམས་ཀྱི་སྐོར་ལ་ཐེ་བའི་རིགས་སུ་འདུག་པས་མཚམས་གང་འོས་ཅིག་ཏུ་གཞུག་པར་བྱའོ། །ཅིག། །།
སྒྲུབ་ཐབས་ལ། དྲུག་སྐོར་དང་། སུམ་སྐོར་དང་། གཅིག་སྐོར་དང་གསུམ་གཞུང་ཡིན་པས། གཅིག་ལ་
གཅིག་དགོས་མ་ཡིན། དེ་རང་རང་གིས་ཕན་ཐོགས་པའི་ཆོས་སྐོར་ཡིན་པས། ཤོད་ཅིག །སྟོན་ཅིག །
སྒྲུབས་ཤིག །སྒྲུབ་ཐབས་ཀྱི་ཕྲན་རྣམས་ཀྱང་། སྒོམ་པ་དང་སྒྲུབ་པའི་ཆོས་ཡིན་པས། སྒོམ་རིམ་རྣམས་
སྒོམས། སྒྲུབ་རིམ་རྣམས་སྒྲུབས། ཞལ་གདམས་རྣམས་གཞན་དོན་སྐོར་ཚོ་གང་ལ་གང་ཕན་དང་། ལག་
ལེན་ལྟོས་ལ་དྲང་དོན་དང་། ངེས་དོན་སྣོད་ལྟོས་ལ་ཆོས་ཤོད་ཅིག །ཆོས་ལ་ཚུད་ཅིག །རང་དོན་གྱི་ཞལ་
གདམས་རྣམས་ཐད་ཀར་གང་ལ་གང་དགོས་དང་གང་ཕན་ཉམས་སུ་ལོངས། ལྟ་དགོངས་ཀྱི་ཆོས་
ཐམས་ཅད་རྟོགས་པའི་གདེངས་གྱིས་ཟིན་པར་གྱིས་ལ་ཉམས་སུ་ལོངས། ཆོས་ཉིད་ཀྱི་དོན་གཞི་ལ་མ་
གཞག་ཅིག །རྟོགས་པ་བརྟན་པར་གྱིས་ཤིག །ཉམས་ལེན་མེད་པར་ཁ་ལྟ་དང་། ཡིད་སྨོན་དང་བྱེད་ལོ་
དང༌། ཆོས་ཀྱི་རང་བཞིན་ནང་ནས་མ་གྲོལ་ན་སངས་མི་རྒྱ་བས། ཐུགས་རྗེ་ཆེན་པོའི་ཆོས་ཁ་འབྱམས་
སུ་མ་གཟུག་ཅིག །སྤྲུལ་པའི་རྒྱལ་པོའི་གདམས་པ་ཧྲིལ་གྱིས་དྲིལ་བས། དྲང་དོན་གྱི་ཆོས་ཀྱི་ཞལ་
གདམས་ཇི་ཙམ་བཤད་ཀྱང་། བྱམས་པ་དང་སྙིང་རྗེས་གཞི་བཟུང་ནས་སེམས་ཅན་བློས་མ་བཟུང་ན།
ཐུགས་རྗེ་ཆེན་པོའི་ཆོས་མ་ཡིན་ནོ། །འཁོར་བའི་སྡུག་བསྔལ་ལ་འཇིགས་ནས་རང་གཅིག་པུ་ཐར་བར་
འདོད་བདེ་བར་འདོད། གྲོལ་བར་འདོད་ནས། སེམས་ཅན་གྱི་དོན་དུ་སེམས་བསྐྱེད་པར་མ་ནུས་ན།
བྱང་སེམས་དཔའ་སྤྱན་རས་གཟིགས་ཀྱི་ཆོས་མ་ཡིན་ནོ། །སེམས་ཅན་(༢༧༧༠)ཐམས་ཅད་ཀྱི་དོན་དུ་
མ་བསྒྲུབས་ན་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་མི་འགྲུབ་པས། བསྒྲུབ་པར་འདོད་
• 457 -



མ་ཎི་བཀའ་འབུམ།
ན་བྱམས་པ་དང་སྙིང་རྗེས་གཞི་བཟུང་། སྒྲུབ་པ་ལ་བརྩོན་འགྲུས་བསྐྱེད། སྙིང་པོ་ཡི་གེ་དྲུག་པ་འདི་
ཟློས། ཨོཾ་མ་ཎི་པདྨེ་ཧཱུཾ། འདི་ཡིད་བཞིན་གྱི་ནོར་བུ་རིན་པོ་ཆེའི་སྙིང་པོ་ཡིན་པས། མཆོག་དང་ཐུན་མོང་
དངོས་གྲུབ་ཐམས་ཅད་འདི་ལས་འབྱུང་བ་ཡིན་པས་འདི་ལ་ནན་ཏན་བསྐྱེད་ཅིག །བཟླས་པས་བྱང་
ཆུབ་འགྲུབ་པ་གསུང་ཡི་གེ་དྲུག་པ་འདི་ཡིན་པས། འདི་ལ་ཡིད་གཉིས་དང་ཐེ་ཚོམ་མ་ཟ་ཅིག །ངེས་དོན་
གྱི་ཆོས་ཇི་ཙམ་བཤད་ཀྱང་ཆོས་ཉིད་དོན་གྱི་ཐུགས་རྗེ་ཆེན་པོ་སེམས་ཉིད་སྟོང་པ་ཆོས་ཀྱི་སྐུ་རང་ལ་ཡོད་
པ་ངོ༌ ཤེས་ པར་ གྱིས། གོམས་ པར་ གྱིས། འདྲིས་ པར་ གྱིས། བརྟན་པར་གྱིས། ཐུགས་རྗེ་ཆེན་པོ་ རང་
བཞིན་གྱི་གནས་ན་བཞུགས་པ་ཅིག་འགྲུབ་པར་འདོད། ཞལ་མཐོང་བར་འདོད་དངོས་གྲུབ་ཐོབ་པར་
འདོད་ན། ཐུན་མོང་གི་དངོས་གྲུབ་ལྟར་བ་ལས། མཆོག་གི་དངོས་གྲུབ་སངས་རྒྱས་ལས་རིང་དུ་འགྱུར་
རོ། །ཐུགས་རྗེ་ཆེན་པོའི་ཆོས་སྐོར་འདི་རྣམས་སྐལ་ལྡན་ལས་འགྲོ་ཅན་ཅིག་རང་འཕྲད་པའི་ཚེ། ཐུགས་
རྗེ་ཆེན་པོའི་བསྟན་པ་དར་བར་གྱིས། སྐལ་ལྡན་སྣོད་དང་ལྡན་པ་ཅིག་གིས་བསྟན་པ་རྒྱས་པར་སྤེལ་
བར་འགྱུར། དེ་ལྟར་ཐུགས་རྗེ་ཆེན་པོའི་དཀར་ཆག་གི་ཁ་བྱང་རིན་པོ་ཆེའི་གཏེར་དུ་སྦས་པ། ལས་ཅན་
ཅིག་དང་འཕྲད་པར་ཤོག་ཅིག་པར་སྨོན་ལམ་བཏབ་བོ། །ཞལ་གདམས་ཟབ་དོན་ཆུང་ཚོའི་དཔེ་རྙིང་ལ་
བསྟོད་པ་མི་བསྐྱོད་རྡོ་རྗེ་ལ་གནང་ངོ༌། །
ཆོས་སྐོར་འདི་རྣམས་ཀྱི་བརྒྱུད་པའི་རིམ་པ་ནི། ཆོས་སྐུ་སྣང་བ་མཐའ་ཡས། ལོངས་སྐུ་སྤྱན་རས་
གཟིགས་དབང་། སྤྲུལ་སྐུ་སྲོང་བཙན་སྒམ་པོ། སློབ་དཔོན་པདྨ་འབྱུང་གནས། འདིས་རྒྱལ་པོ་ཁྲི་སྲོང་ལྡེའུ་
བཙན་ལ་ཉིད་ཀྱི་སྲས་སྲོང་བཙན་སྒམ་པོས། ར་སའི་དབུ་རྩེའི་བྱང་ངོས་རྟ་མགྲིན་གྱི་ཞབས་འོག་དང་།
གདུང་ཁོལ་དང༌། གནོད་སྦྱིན་ན་ག་ཀུ་བེ་རའི་བརླ་གཡས་ནས། ཐུགས་རྗེ་ཆེན་པོའི་སྒྲུབ་ཐབས་རྩ་བ་
གསུམ། བརྒྱད། ཞལ་གདམས་བརྒྱ་དང་ལྔ་བཅུ་རྩ་ལྔ་སྦས་ནས་ཡོང་བ་བསྟན་གྱིས་གསུངས་ནས། རྫུ་
འཕྲུལ་གྱིས་རྒྱལ་པོ་དང་(༢༧༨ན)ལྷན་ཅིག་ནམ་མཁའ་ལ་བྱོན་ནས་ལྷ་སའི་གཏེར་ཐམས་ཅད་གཟིགས་
པས། ཐུགས་ཆེས་ནས་ཐུགས་རྗེ་ཆེན་པོ་སྟོང་རྩའི་སྒྲུབ་པ་དང་། གབ་པ་མངོན་ཕྱུང་གི་ཞལ་གདམས།
ཐུགས་རྗེ་ཆེན་པོའི་སངས་རྒྱས་སྟོང་རྩ་བཞིའི་བསྐྱེད་རྫོགས། ཐུགས་དམ་མཐོང་བའི་ཕན་ཡོན། སྲོང་
- 458 -



བླ་མ་བརྒྱུད་པའི་གསོལ་འདེབས་ལོ་རྒྱུས་དཀར་ཆག།
བཙན་འདའ་ཁའི་བཀའ་ཆེམས་རྣམས་ལ་ཐུགས་དམ་དུ་མཛད། དེའི་ རྗེས་སུ་གྲུབ་ཐོབ་དངོས་གྲུབ་
ཀྱིས་ཐུགས་རྗེ་ཆེན་པོའི་སྒྲུབ་སྐོར་གྱི་ཆོས་རྣམས་རྟ་མགྲིན་གྱི་ཞབས་འོག་ནས་ཕྱུང་ནས་ལྷ་སྲས་ཁྲི་
སྲོང་ལྡེའུ་བཙན་གྱི་སྐྱེ་བ་མངའ་བདག་ཉང་ལ་གནང་། ཉང་གིས་ཀྱང་ཞལ་གདམས་བརྒྱ་དང་ལྔ་བཅུ་པོ་
ཐུགས་རྗེ་ཆེན་པོའི་ལྷ་ཁང་གི་རྟ་མགྲིན་གྱི་ཞབས་འོག་ནས་བཏོན་ནས་ལ་སྟོད་པ་སྲས་མི་བསྐྱོད་རྡོ་རྗེ་
ལ་གནང་། དེས་རྗེ་བཙུན་ཤཱཀྱ་བཟང་པོ་ལ་གནང་། དེས་ར་སའི་ཆུ་རགས་དང་ཞིག་གསོས་མཛད་པའི་
ལུང་བསྟན་ཐོབ་ནས། གནོད་སྦྱིན་ཁང་པ་ནས་གབ་པ་མངོན་ཕྱུང་གི་སྐོར་རྣམས་དང༌། མདོ་སྐོར་རྣམས་
བཏོན་ནས། སྤྲུལ་པའི་རྒྱལ་པོའི་ཆོས་སྐོར་རྣམས་བླ་མ་རིན་པོ་ཆེ་ལྷ་རྗེ་དགེ་འབུམ་ལ་གནང་། དེས་ལྕམ་
མོ་ཡེ་ཤེས་མཆོག་ལ། དེས་གྲུབ་ཐོབ་ཆུ་སྒོམ་པ་ལ། དེས་མཐའ་བཞི་བྱ་བྲལ་བ་ལ། དེས་མཁས་པ་
བསོད་ནམས་སེང་གེ་ལ། དེས་བླ་མ་བཀྲ་ཤིས་རྒྱལ་མཚན་ལ། དེས་ལྷ་སའི་ཆུ་རགས་པ་བློ་གྲོས་རྒྱལ་
མཚན་ལ། དེས་མ་ཎི་བྷ་དྲ། ནོར་བུ་བཟང་པོ། པུཎྜ་ར། བསོད་ནམས་འོད་ཟེར། བཱི་མཱན་བྷ་དྲ། དཔལ་ལྡན་བཟང་པོ། ག་
ག་ན་དྷཱ་ཛ། ནམ་མཁའ་རྒྱལ་མཚན། གཉུག་ལ་ཆོས་རྗེ། རྗེ་ངག་དབང་གྲགས་པ། ཆོས་ཀྱི་རྗེ་མཁས་པའི་
དབང་པོ། ཡང་ལུགས་གཅིག་ལ། ཤ་ར་རབ་འབྱམས་པ། རྗེ་སངས་རྒྱས་བསམ་འགྲུབ། རྡོ་རྗེ་འཛིན་
པ་ཤཱ་ས་ན་སཱ་ག་ར། བསྟན་པ་རྒྱ་མཚོ། རྗེ་ངག་དབང་གྲགས་པ། ཆོས་རྗེ་མཁས་པའི་དབང་པོ། རྟེན་ཆག་ཉི་
མ་རས་ཆེན། དེས་བདག་ལའོ། །དེ་མན་ཆད་གོང་དུ་བཤད་པའི་བླ་མ་བརྒྱུད་པའི་གསོལ་འདེབས་ཀྱི་
རིམ་པ་ལྟར་ཤེས་པར་བྱའོ། །བླ་མ་བརྒྱུད་རིམ་ལོ་རྒྱུས་དཀར་ཆག་དང་བཅས་པ་རྫོགས་སོ།། །།
- 459 -



མ་ཎི་བསྔོ་བ་བདེ་ཆེན་མྱུར་འགྲུབ་དང་སྨོན་ལམ་བཞུགས་སོ། །
ན་མོ་གུ་རུ་དེ་ཝ་ཌཱ་ཀི་ཡ། དུས་གསུམ་བདེ་བར་གཤེགས་པ་ཆོས་ཀྱི་སྐུ། །འགྲོ་དྲུག་སེམས་ཅན་
ཀུན་ལ་སྤྱན་རས་གཟིགས། །ནམ་མཁའ་ལྟ་བུ་ཁྱབ་པའི་བཅུ་གཅིག་ཞལ། །གཟི་བརྗིད་འོད་དཔག་
མེད་ལ་ཕྱག་འཚལ་ལོ། །ཨོཾ་མ་ཎི་པདྨེ་ཧཱུྃ་ཧཱུྃ༔ འདྲེན་པ་མཉམ་མེད་ཐུབ་དབང་ཤཱཀྱའི་ཏོག །ཕྱོགས་
བཅུའི་རྒྱལ་བ་རྒྱ་མཚོའི་སྲས་དང་བཅས། །བཀའ་བརྒྱུད་བླ་མ་རྣམས་ཀྱི་མཆོད་སྤྲིན་དུ། །སྙིང་པོ་ཡི་གེ་
དྲུག་མས་འབྱུང་བར་ཤོག །ཨོཾ་མ་ཎི་པདྨེ་ཧཱུྃ་ཧཱུྃ༔ འདས་པའི་སངས་རྒྱས་རྣམས་ཀྱི་དགོངས་རྫོགས་དང་། །
མ་འོངས་སངས་རྒྱས་རྣམས་ཀྱི་ཚོགས་བསགས་དང་། །ད་ལྟ་བཞུགས་པ་རྣམས་ཀྱི་ཞབས་བརྟན་དུ། །
སྙིང་པོ་ཡི་གེ་དྲུག་མས་འབྱུང་བར་ཤོག །ཨོཾ་མ་ཎི་པདྨེ་ཧཱུྃ་ཧཱི ལས་ཀྱིས་འབྲེལ་བའི་ཕ་མ་སློབ་དཔོན་དང་། །
གཉེན་མདུན་མཐུན་གྲོགས་རེ་ཞིང་ལྟོས་པ་རྣམས། །མགོན་པོ་སྤྱན་རས་གཟིགས་ཀྱིས་ལམ་ན་དྲོངས། །
བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃ་ཧཱུྃ༔ དེ་ལ་བརྟེན་ནས་ཆགས་སྡང་རྨོངས་གསུམ་
གྱི། །ནད་གདོན་དགྲ་བགེགས་ཚེ་ལན་བདུད་སྡེ་རྣམས། །མགོན་པོ་སྤྱན་རས་གཟིགས་ཀྱིས་ལམ་ན་
དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃཧཱི༔ མི་བརྗེད་ཞུས་པའི་སྦྱིན་བདག་
དྲིན་ཅན་དང་
། །མ་བརྗེད་གསུངས་པའི་སྦྱིན་བདག་ཕོ་མོ་རྣམས། །མགོན་པོ་སྤྱན་རས་གཟིགས་ཀྱིས་
ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃཧཱི༔ སྐུ་གསུང་ཐུགས་རྟེན་བླ་
མ་དགེ་འདུན་དཀོར། །སྐུ་གླུད་དད་ཟས་བརྟེན་པའི་སེམས་ཅན་རྣམས། །མགོན་པོ་སྤྱན་རས་གཟིགས་
ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃ་ཧཱི༔ སྡིག་སྤྱོད་རྒྱལ་
བློན་འབངས་དང་མི་ངན་གྱི། ཁྲེལ་མེད་གཡོ་སྒྱུའི་ངན་སེམས་འཆང་བ་རྣམས། །མགོན་པོ་སྤྱན་རས་
གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃ་ཧི༔ མི་དགེ་
བཅུ་དང་མཚམས་མེད་ལྔ་པོ་དང་། །དེ་དང་ཉེ་ལྔ་ སྤྱོད་པའི་ལས་ངན་རྣམས། །མགོན་པོ་སྤྱན་རས་
• 460 -



།བམ་
མ་ཎིའི་བསྔོ་བ་བདེ་ཆེན་མྱུར་འགྲུབ་དང་སྨོན་ལམ།
གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃ་ཧཱུྃ༔ བསྔོ་ཡིག་
སྐྱ་མོ་ལག་ན་བྱིན་པ་དང་། །གཤིན་པོའི་ཟས་སྐལ་བླངས་པའི་ཚེ་འདས་རྣམས། །མགོན་པོ་སྤྱན་རས་
གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃ་ཧི༔ ཤི་བ་རྣ་
བས་ཐོས་དང་མིག་གིས་མཐོང་། །འཇིག་རྟེན་ཁམས་ཀྱི་ཚེ་འདས་མ་ལུས་པ། །མགོན་པོ་སྤྱན་རས་
གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃཧཱུྃ༔ གྲི་ཤི་
མུག་ཤི་ལ་རོ་ཆུ་ རོ་ སོགས། །དགེ་མེད་སྡིག་མེད་བར་དོ་འཁྱམས་པ་རྣམས། །མགོན་པོ་སྤྱན་རས་
གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃཧཱི༔ འོ་ཞོ་
འཐུང་བའི་མ་འབྲི་དྲིན་ཅན་དང་། །ཤ་ཁྲག་ཟོས་པའི་སེམས་ཅན་མ་ལུས་པ། །མགོན་པོ་སྤྱན་རས་
གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃ་ཧི༔ མི་ཁྱག་
ཁལ་བཀལ་བཞོན་པ་ཞོན་ཞིང་བརྡུང༌། །མི་འགྲོ་སྣ་ཕུག་རྨོས་སུ་རྨོས་པ་རྣམས། །མགོན་པོ་སྤྱན་རས་
གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃཧཱི༔ དབུས་
གཙང་ ཁམས་གསུམ་མངའ་ རིས་འཛམ་བུ་གླིང་། །དེ་བཞིན་གླིང་གསུམ་གླིང་ཕྲན་ཉི་འོག་རྣམས། །
མགོན་པོ་སྤྱན་རས་གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་
པདྨེ་ཧཱུྃ་ཧཱུྃ༔ འབྱུང་བ་ཆེན་པོ་ལྔ་ལ་གནས་བཅས་ཏེ། །གཟུགས་ཅན་གཟུགས་མེད་ཕྲ་རགས་སེམས་ཅན་
རྣམས། །མགོན་པོ་སྤྱན་རས་གཟིགས་ཀྱིས་ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་རློབས། །
ཨོཾ་མ་ཎི་པདྨེ་ཧཱུྃ་ཧཱུྃ༔ དམྱལ་བ་ཡི་དྭགས་དུད་འགྲོ་ལྷ་མ་ཡིན། །ལྷ་མི་ལ་སོགས་ཁམས་གསུམ་སེམས་
ཅན་རྣམས། །མགོན་པོ་སྤྱན་རས་གཟིགས་ཀྱིས་ ལམ་ན་དྲོངས། །བདེ་བ་ཅན་དུ་སྐྱེ་བར་བྱིན་གྱིས་
རློབས། །ཨོཾ་མ་ཎི་པདྨེ་ཧཱུྃཧཱི༔ ཕྱོགས་བཅུའི་ཞིང་ཁམས་རབ་འབྱམས་མཐའ་ལས་འདས། །དེ་བཞིན་
གཏིང་དཔག་དཀའ་བའི་སེམས་ཅན་རྣམས། །མགོན་པོ་སྤྱན་རས་གཟིགས་ཀྱིས་ལམ་ན་དྲོངས། །བདེ་
བ་ཅན་དུ་སྐྱེ་བར་བྱིན་གྱིས་རློབས། །ཨོཾ་མ་ཎི་པདྨེ་ཧཱུྃཧི༔ དགེ་སློང་དཀོན་མཆོག་ཆོས་སྐྱབས་ཀྱིས་མཛད་པའོ། །
སྨོན་ལམ་ནི། ཨོཾ་མ་ཎི་པདྨེ་ཧཱུྃ། སྤྱན་རས་གཟིགས་ལ་ཕྱག་འཚལ་ལོ། །སྤྱན་རས་གཟིགས་ལ་སྐྱབས་
- 461 -



མ་ཎི་བཀའ་འབུམ།
སུ་མཆི། །བདེ་བ་ཅན་གྱི་གནས་མཆོག་ཏུ། །སྤྱན་རས་གཟིགས་ཀྱི་ཞིང་ཁམས་སུ། །ཕྱི་ནང་མེད་པའི་
གཞལ་ཡས་ཁང་། །འཇིག་རྟེན་ཁང་ཁྱིམ་མིང་ཡང་མེད། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུཾ།
གཟུགས་ཀྱི་བྱེ་བྲག་ཇི་སྙེད་པ། །སྤྱན་རས་གཟིགས་ཀྱི་སྐུར་སྣང་བས། །ཕུང་པོ་ཤ་ཁྲག་མིང་ཡང་མེད། །
རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། སྒྲ་རུ་གྲག་པ་ཇི་སྙེད་པ། །ཡི་གེ་དྲུག་པ་རྡོ་རྗེའི་སྒྲ། ཁྲོ་
ཚིག་ང་རོའི་མིང་ཡང་མེད། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། སེམས་ཀྱི་དྲན་རྟོག་ཇི་སྙེད་པ། །
རང་རིག་ཡེ་ཤེས་འོད་གསལ་བས། །དུག་ལྔ་རྣམ་རྟོག་མིང་ཡང་མེད། །རི་བོ་ཏ་ལར་སྐྱེ་བར་ཤོག །ཨོ་
མ་ཎི་པདྨེ་ཧཱུཾ། འོད་ཀྱི་སྣང་བ་ཇི་སྙེད་པ། །ཆོས་ཀྱི་སྣང་བ་རྒྱུན་མི་འཆད། །ཉིན་དང་མཚན་མོའི་མིང་ཡང་
མེད། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། འབྱུང་བའི་བྱེ་བྲག་ཇི་སྙེད་པ། །ཡེ་ཤེས་ལྔ་ཡི་འོད་
ཟེར་ལས། །འབྱུང་བ་ལྔ་ཡི་མིང་ཡང་མེད། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། སྐྱེ་ཤིའི་བྱེ་བྲག་ཇི་
སྙེད་པ། །པདྨའི་སྟེང་དུ་རྫུས་སྐྱེས་པས། །སྐྱེ་བ་རྣམ་བཞིའི་མིང་ཡང་མེད། །རི་བོ་ཏ་ལར་སྐྱེ་བར་ཤོག །
ཨོཾ་མ་ཎི་པདྨེ་ཧཱུྃ། ཟས་ཀྱི་བྱེ་བྲག་ཇི་སྙེད་པ། །འཆི་མེད་བདུད་རྩིའི་ཟས་ཟ་བས། །ཕུང་པོ་ཁམ་ཟས་མིང་
ཡང་མེད། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། སྐོམ་གྱི་བྱེ་བྲག་ཇི་སྙེད་པ། །བདེ་ཆེན་རྒྱུན་གྱི་
ཆུ་འཐུངས་པས། །འཇིག་རྟེན་སྐོམ་གྱི་མིང་ཡང་མེད། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། གོས་
ཀྱི་བྱེ་བྲག་ཇི་སྙེད་པ། །མཉམ་པ་རིས་མེད་གོས་གྱོན་པས། །འཇིག་རྟེན་གོས་ཀྱི་མིང་ཡང་མེད། །རི་བོ་
ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། བཞོན་པའི་བྱེ་བྲག་ཇི་སྙེད་པ། །བརྩོན་འགྲུས་མྱུར་པའི་རྟ་ཞོན་
པས། །འཇིག་རྟེན་རྟ་ཡི་མིང་ཡང་མེད། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུྃ། གྲོགས་ཀྱི་བྱེ་
བྲག་ཇི་སྙེད་པ། །ཐབས་དང་ཤེས་རབ་གཉིས་མེད་པས། །སྐྱེས་པ་བུད་མེད་མིང་ཡང་མེད། །རི་བོ་ཏ་
ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུཾ། འཁོར་གྱི་བྱེ་བྲག་ཇི་སྙེད་པ། །རང་རིག་རང་ཤར་རང་གྲོལ་བས། །
རྒྱལ་པོ་བློན་པོའི་མིང་ཡང་མེད། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུཾ། ནོར་རྫས་བྱེ་བྲག་ཇི་
སྙེད་པ། །ཏིང་འཛིན་ལོངས་སྤྱོད་འཛད་མེད་པས། །འཇིག་རྟེན་འདོད་ཡོན་མིང་ཡང་མེད། །རི་བོ་ཏ་ལར་
སྐྱེ་བར་ཤོག །ཨོཾ་མ་ཎི་པདྨེ་ཧཱུཾ། མགོན་པོ་སྤྱན་རས་གཟིགས་དབང་ཁྱོད། །དང་པོ་བྱང་ཆུབ་ཐུགས་བསྐྱེད་
ཨ 462 -



མ་ཎིའི་བསྔོ་བ་བདེ་ཆེན་མྱུར་འགྲུབ་དང་སྨོན་ལམ།
ནས། །ལམ་ལྔ་ས་བཅུ་བགྲོད་བྱས་ཤིང་། །ཕ་རོལ་ཕྱིན་པ་བཅུ་རྫོགས་ཏེ། །འགྲོ་བའི་དོན་དུ་སྐུ་བཞུགས་
པ། །བདག་ནི་འཆི་བའི་དུས་ཀྱི་ཚེ། །རི་བོ་ཏ་ལར་སྐྱེ་བར་ཤོག །ཨོཾ་མ་ཎི་པདྨེ་ཧཱུཾ། །རི་བོ་ཏ་ལར་སྐྱེས་
ནས་ཀྱང༌། །སྤྱན་རས་གཟིགས་ཀྱི་ཞབས་དྲུང་དུ། །སྐྱེ་ཤི་མེད་པའི་སྐུ་བརྙེས་ནས། །ཆོས་ཀྱི་བདུད་རྩི་
འཐུང་བར་ཤོག །ཨོཾ་མ་ཎི་པདྨེ་ཧཱུྃ། བདག་གིས་སྨོན་ལམ་འདི་བཏབ་པས། །འགྲོ་བ་རིགས་དྲུག་སེམས་
ཅན་རྣམས། །སོ་སོའི་སྡིག་སྒྲིབ་ཀུན་བྱང་ནས། །སྡུག་བསྔལ་མ་ལུས་ཞི་གྱུར་ཏེ། །བྱང་ཆུབ་ལམ་ལ་རབ་
ཞུགས་ནས། ཁམས་གསུམ་འཁོར་བ་སྟོང་པར་ཤོག །ཨོཾ་མ་ཎི་པདྨེ་ཧཱུཾ། ཡི་གེ་དྲུག་པའི་ཡོན་ཏན་བསྟོད་
པ་བཀྲ་ཤིས་སྨོན་ལམ་དང་བཅས་པ། །ཆོས་སྐྱོང་བའི་རྒྱལ་པོ་སྲོང་བཙན་སྒམ་པོས་མཛད་པ་རྫོགས་སོ།། །།
དགེ་བ་འདི་ཡིས་མྱུར་དུ་བདག །སྤྱན་རས་གཟིགས་དབང་འགྲུབ་གྱུར་ནས། །འགྲོ་བ་གཅིག་ཀྱང་
མ་ལུས་པ། །དེ་ཡི་ས་ལ་འགོད་པར་ཤོག །ཅེས་པ་འདིའང་དགེ་སློང་དཀོན་མཆོག་མདོ་སྔགས་ཀྱིས་པར་དུ་བསྐྲུན་པའོ། །
- 463 -



། ། མ་ཎི་བཀའ་འབུམ། (སྟོད་ཆ། སྨད་ཆ་)
མཛད་པ་པོ།
རྩོམ་སྒྲིག་འགན་འཁུར་བ།
མདུན་ཤོག་འཆར་འགོད་པ།
དཔེ་སྐྲུན་ཚན་པ།
ཆོས་རྒྱལ་སྲོང་བཙན་སྒམ་པོ་སོགས།
རྡོ་སྦིས་ཚེ་རིང་རྡོ་རྗེ།
སྐུལ་ཚེ།
བོད་ལྗོངས་མི་དམངས་དཔེ་སྐྲུན་ཁང་།
(ལྷ་ས་གླེང་སྐོར་བྱང་ལམ་སྒོ་ཡང་20པ)
ལྷས་གྲོང་ཁྱེར་མིང་ཤིན་པར་འདེབས་ཚད་ཡོད་ཀུང་སི།
787༼ 1092 1/16
64. 75
པར་འདེབས་ཚན་པ།
དེབ་ཚད།
པར་ཤོག
ཡིག་གྲངས།
པར་གཞི།
པར་ཐེངས།
ཁྲི་32
2011ལོའི་ཟླ་1པོར་པར་གཞི་1བསྒྲིགས།
2013ལོའི་ཟླ་1པོར་པར་ཐེངས་2བཏབ།
3,001 - 8,000
པར་གྲངས།
དཔེ་དེབ་ཨང་གྲངས།
རིན་གོང་སྒོར།
ISBN 978 - 7 - 223 - 03011 - 3
108. 00 (སྟོད་སྨད།)
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག



XZCE
责任编辑:道,才让多杰
装效设计:格次
15日 978--323-03011-3
9787273"3011">
定价:108,00) L(下卷)
